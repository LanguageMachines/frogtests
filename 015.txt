Sublieme Mimesis

Kunst en politiek tussen nabootsing en gebeurtenis : Lacoue-Labarthe , Heidegger , Lyotard

Frans van Peperstraten

voor Judith

Woord vooraf

Na een periode vol bestuurlijke taken kreeg ik in het najaar van 2002 van mijn Faculteit der Wijsbegeerte aan de Universiteit van Tilburg de gelegenheid om in alle rust aan het voor dit boek benodigde onderzoek te beginnen .
In die maanden heb ik dankbaar gebruik gemaakt van de gastvrijheid die geboden werd door professor Willie van der Merwe en zijn departement Filosofie van de Universiteit van Stellenbosch ( Zuid-Afrika ) .
Toen daarna langzamerhand conceptversies van hoofdstukken van dit boek tot stand kwamen , heb ik veel profijt gehad van het commentaar van Jan Baars , Michiel Besters , Raymond Corbey , Joris van Gorkom , Odile Heynders , Ike Kamphof , Hans Lindahl , Aukje van Rooden en Jenny Slatman .
Ook dank ik de studenten van de cursus Cultuurfilosofie van het najaar van 2003 , die aan een aanzet tot dit boek werden blootgesteld en daar constructief mee zijn omgegaan .

Inhoud

Woord vooraf

Pretext

Inleiding

I. Op wankele benen .
Lacoue-Labarthe over het subject van de mimesis

1 .
Inleiding

2 .
Literatuur en filosofie

3 .
Mimesis , technè , poièsis

4 .
De logica van de mimesis

5 .
De identiteit van het subject

6 .
Een vergelijking met Heidegger

II .
De gefixeerde figuur .
Lacoue-Labarthe over het nazisme

1 .
Inleiding

2 .
Politieke identificatie

3 .
De Duitse nood

4 .
De nazi-mythe

5 .
De metafysica van het subject

6 .
Onto-typologie en onto-fysiologie

7 .
Figuurloze identificatie ?

III .
Onto-mimetologie .
Lacoue-Labarthe over Heidegges engagement met het nazisme

1 .
Inleiding

2 .
Feiten en achtergronden

3 .
Mimetologie

4 .
Het Duitse weten

5 .
Energetisme

6 .
Onto-typologie

7 .
Onto-fysiologie

8 .
Een kwestie van techniek

9 .
Besluit

IV .
Het vuur van de hemel .
Heideggers deconstructie van de gestalte

1 .
Inleiding

2 .
Gestalte en type bij Jünger en Nietzsche

3 .
De kritiek op de esthetica in ? Der Ursprung des Kunstwerkes ?

4 .
De gestalte in ? Der Ursprung des Kunstwerkes ?

5 .
Met Nietzsche tegen Wagner

6 .
De Griekse vorm

7 .
De Hölderlin-inspiratie

8 .
De kritiek op de menselijke gestalte bij Nietzsche en Jünger

9 .
Besluit

V. Grens en geweld .
De geschiedenis van het sublieme

1 .
Inleiding

2 .
Longinus

3 .
Burke

4 .
Kant

5 .
Hegel

6 .
Nietzsche

7 .
Besluit

VI .
Anesthetiek .
Het sublieme bij Lyotard

1 .
Inleiding

2 .
De gebeurtenis in Le différend

3 .
De aisthèsis

4 .
Het onpresenteerbare : van de idee naar het gebeuren van de materie

5 .
Het sublieme en de techniek

6 .
Drie vormen van techniek

7 .
Een anesthetiek

8 .
Het nihilisme

VII .
Esthetica in meervoud .
Lacoue-Labarthe en Lyotard

1 .
Inleiding

2 .
Lacoue-Labarthe : het sublieme ingevoegd in het heideggeriaanse denkkader

3 .
Lacoue-Labarthe : het sublieme ingevoegd in de mimetologie

4 .
Lyotard : drie ?
of toch minstens twee ?
esthetica?s

5 .
Vorm en materie bij Lyotard

6 .
Lyotards deconstructie van de schijn

7 .
Besluit

VIII .
De ongeschreven wet .
Heidegger , Lacoue-Labarthe en Lyotard

1 .
Inleiding

2 .
Lyotard : Heidegger of de joden

3 .
Lyotard in reactie op Lacoue-Labarthe

4 .
Algeheel besluit

Post Scriptum

Verantwoording

Literatuur

Register ?

Pretext

? Wij herhalen , dat de werkelijke inhoud der kunst bestaat in het teniet doen van de individuele onderdrukking door de vorm ( ... ) .
Noch in de kunst noch in het leven beseft men voldoende dat het nieuwe tijdperk een nieuwe beschaving inhoudt en dat de beschaving van de bijzondere vorm ten einde spoedt .
Al is pas voor enkele mensen de nieuwe geestesgesteldheid de essentie geworden , de beschaving der zuivere verhoudingen maakt zich desondanks kenbaar , ten einde haar doel te bereiken : het scheppen van gelijkwaardige verhoudingen .
( ... ) .

De rechthoekige vlakken van verschillende afmetingen en kleuren laten ons zien , dat het internationalisme geen chaos ten gevolge heeft , waar eentonigheid heerst , maar wel een goed geregelde en op de juiste wijze ingedeelde eenheid .
In de nieuwe beelding komen de grenzen zelfs uitermate sterk uit .
Maar deze grenzen zijn niet werkelijk gesloten ( ... ) . ?

Piet Mondriaan

Gedeelte van een in het Haags Gemeentemuseum ( zalen ? Mondriaan en De Stijl ? ) geafficheerde passage uit een Nederlandse vertaling van L?art et la vie : L?art nouveau ?
La vie nouvelle .
Volgens de toelichting ter plaatse is dit Mondriaans laatste grote tekst , waaraan hij schreef tussen 1927 en 1932 , over de noodzaak het leven te bevrijden en te ontwikkelen naar het voorbeeld van de kunst .

Inleiding

De hoop dat de kunst tot een betere samenleving zal bijdragen is in de loop van de geschiedenis waarschijnlijk even vaak tot uitdrukking gebracht als de overtuiging dat de kunst juist schade toebrengt aan de samenleving .
De relatie tussen kunst en samenleving is uitermate complex .
Waar de kunst voor de normale burger op zijn best dienst doet als een geestverruimende vrijetijdsbesteding , wordt het kunstwerk in sommige opvattingen gezien als het model bij uitstek voor de wijze waarop ook de staat vormgegeven zou moeten worden , terwijl in weer andere visies de politiek juist van elke relatie met de kunst gevrijwaard zou moeten blijven .
Deze opties worden beïnvloed door de kwalificatie van de toestand waarin de kunst verkeert : doet ze wat ze moet doen of is ze vervallen tot cultuurindustrie en estheticisme ?

Kort nadat Mondriaan de hoopvolle woorden schreef die op de vorige pagina zijn geciteerd , deed de invloed van een kunstzinnig georiënteerd denken op de samenleving zich evenwel op de meest verschrikkelijke wijze gelden .
Met de Ariër als schone gestalte kan immers ook het nazisme als een uitvloeisel worden beschouwd van de toepassing van een kunstzinnig denkkader op de samenleving .
De afkeer van een dergelijke toepassing hoeft niet te betekenen dat de hedendaagse mensheid moet terugkeren naar de oude wensdroom van Plato : een staat die redelijk zou zijn doordat er géén kunstenaars deel van uitmaken .
Veeleer roept deze schets de vraag op welke zienswijze op de kunst aan deze extremen ten grondslag ligt en of niet een andere opvatting mogelijk is .
Dit zou dan een opvatting moeten zijn die een misbruik door de politiek moeilijker toelaat , zodat we niet voor het dilemma komen te staan van óf de kunst als model te nemen óf haar volledig buiten te sluiten .
Deze vraag blijft van belang , ook al is het nazisme al geruime tijd geleden ten onder gegaan .
Het probleem dient zich in feite reeds aan wanneer over politieke representatie wordt gesproken , want dan wordt vaak meteen gedacht aan een collectieve identiteit die op de een of andere wijze in ? beeld ? zou moeten komen , hetgeen vervolgens ongemerkt kan afglijden in de esthetische presentatie van de veronderstelde eigenheid van het collectief .
Tegen deze politieke achtergrond wordt in dit boek een poging gewaagd enkele fundamentele veronderstellingen met betrekking tot de kunst opnieuw in beschouwing te nemen en na te gaan hoe een positieve verhouding tussen kunst en politiek mogelijk is zonder in een collectieve esthetisering te vervallen .

Wie de hedendaagse esthetica of kunstfilosofie in ogenschouw neemt , ontwaart zoals mag worden verwacht een levendig veld , waarin zowel oude als nieuwe thema?s worden bediscussieerd .
Zo is het oude thema van het einde van de kunst ( Hegel ) door Danto nieuw leven ingeblazen en wordt tegelijkertijd veel aandacht besteed aan de multimediale en de virtuele kunst die onder invloed van de technische ontwikkelingen sterk in opkomst zijn .
In het verlengde van het laatstgenoemde ontstaat een nieuwe belangstelling voor de relatie tussen kunst en lichamelijkheid of zintuiglijkheid , een kwestie die op haar beurt weer verbonden is met het analytische onderzoek naar wat we eigenlijk tot uitdrukking brengen als we iets mooi noemen .
Voorts zijn er de meer specifieke vraagstellingen die eigen zijn aan de verschillende kunstvormen , zoals de schilderkunst of de muziek , en de studies die zich erop toeleggen het denken over de kunst van een bepaalde filosoof eindelijk eens duidelijk uit de doeken te doen .
Hoewel ik ervan uitga dat aan alle beschouwingen van de kunst een politieke dimensie zichtbaar kan worden gemaakt , richt ik me in dit boek op twee bijzondere thema?s die in de hedendaagse esthetica eveneens veel aandacht trekken .
In de laatste decennia zijn langs twee verschillende lijnen veelbelovende impulsen gegeven tot een nieuwe benadering van de kunst , met inbegrip van haar maatschappelijke en politieke betekenis .
De ene lijn knoopt aan bij het thema van de mimesis , de andere bij het thema van het sublieme .
Deze thema?s stammen weliswaar reeds uit de Oudheid , maar hebben beide juist recentelijk ?
los van elkaar ?
een belangrijke vernieuwing ondergaan .

De herziening van het begrip mimesis komt bij uitstek op naam van Philippe Lacoue-Labarthe ( geboren in 1940 , voornamelijk werkzaam geweest in Straatsburg ) .
Lacoue-Labarthe heeft allereerst in herinnering geroepen dat reeds Aristoteles de mimesis niet enkel als nabootsing opvat , maar evenzeer als schepping of productie .
Dit uitgangspunt betekent dat de kunst zich niet zonder meer kan betrekken op een externe en objectief gegeven wereld , omdat ze ook zelf iets toevoegt .
De stap die Lacoue-Labarthe vervolgens zet , houdt in dat enkel de productieve mimesis ons de toegang tot de wereld verschaft , zodat elk gegeven als een door de productieve mimesis gegéven gegeven moet worden beschouwd .
Deze verruimde gedachtegang over de mimesis impliceert niet alleen een ander denken over de kunst als zodanig , maar behelst tevens een politieke boodschap : in zoverre in de politiek een collectieve identiteit wordt gerepresenteerd , dienen we ons te realiseren dat deze voorstelling zich nooit op een ultiem objectief fundament kan beroepen .
Vanuit dit gezichtspunt heeft Lacoue-Labarthe zich uitvoerig beziggehouden met het totalitarisme , in het bijzonder met het nazisme als de meest bevreemdende , racistische verschijningsvorm daarvan .
Tegen deze achtergrond heeft Lacoue-Labarthe tevens het denken van Heidegger kritisch in beschouwing genomen .
Hoewel hij Heidegger als de grootste denker van de 20e eeuw beschouwt , blijkt volgens Lacoue-Labarthe uit Heideggers engagement met het nazisme dat ook Heidegger het geloof in een vaste en eenduidige voorstelling van een identiteit onvoldoende loslaat .

Het sublieme is vooral door toedoen van Jean-François Lyotard ( 1924 - 1998 ) weer sterk in de belangstelling gekomen .
Lyotard is bekend geworden met zijn slogan ? het einde van de grote verhalen ? , waarmee hij een postmoderne benadering van de geschiedenis heeft willen stimuleren .
Het postmoderne denken komt in de visie van Lyotard evenzeer tot uiting in de experimentele , regel-doorbrekende attitude die ten grondslag ligt aan de avant-garde kunst .
De sleutel tot het begrip van de avant-garde kunst ligt volgens Lyotard in het sublieme .
Het uit de Oudheid overgeleverde begrip van het sublieme of verhevene had reeds in de 18e eeuw een bloeiperiode beleefd , maar was min of meer in de vergetelheid geraakt , totdat Lyotard het met zijn revisie ervan opnieuw tot leven heeft gewekt .
Voor Lyotard verwijst het sublieme niet naar een andere , hogere wereld , maar naar een heftig getroffen worden van gewaarwording en gevoel , zonder dat in deze schok meteen een inhoudelijke betekenis wordt meegeleverd .
Op basis van het sublieme komt Lyotard tot een herziening van het traditionele kunstfilosofische denkkader , met name als het gaat om categorieën als vorm en schijn .
En dit zijn precies de esthetische categorieën die misbruikt kunnen worden in een politiek die uit is op het representeren van de ? schone gestalte ? .
In die zin blijkt ook de sublieme esthetica van Lyotard haaks te staan op in elk geval de nazistische soort van totalitarisme .

Dat zowel het werk van Lacoue-Labarthe als dat van Lyotard in het kader moet worden geplaatst van de traag op gang gekomen naoorlogse reflectie over het nazisme was me al wel duidelijk .
Niettemin luidde mijn aanvankelijke hypothese dat de mimesis en het sublieme onverenigbare invalshoeken met zich meebrengen .
Voor de vroegere betekenisinhoud van deze begrippen leek deze veronderstelling zonder meer juist .
Van meet af aan is immers onderkend dat de raadselachtige grensoverschrijding die met het sublieme optreedt , zich niet langs de weg van de nabootsing laat afdwingen .
Maar ook in hun herziene betekenis , zoals voorgelegd door respectievelijk Lacoue-Labarthe en Lyotard , leken deze begrippen voor tegengestelde zaken te staan : de mimesis voor het proces waarmee een gestalte zich vormt , het sublieme voor de bliksemflits die deze gestalte vernietigt of minstens door zijn lichtsterkte aan het zicht onttrekt .
Na nadere bestudering blijven er zeker verschillen over .
Zo blijkt discussie mogelijk over de vraag welke van beide visies ?
de nieuwe mimesis van Lacoue-Labarthe of het nieuwe sublieme van Lyotard ?
toch nog het sterkst het traditionele en politiek besmette denkkader met zich meesleept .
Toch blijken de mimesis en het sublieme in de door Lacoue-Labarthe en Lyotard uitgewerkte versies één uitgangspunt gemeen te hebben , namelijk de gedachte dat in het kunstwerk de ? gebeurtenis ? naar voren treedt .
Bij uitstek het kunstwerk zou ons de ogen openen voor dit ultieme feit dát zich iets presenteert .
De gebeurtenis kan als de kern worden beschouwd van zowel Lacoue-Labarthes denken in termen van mimesis als Lyotards denken in termen van het sublieme .
Daar waar de theorieën van Lacoue-Labarthe en Lyotard elkaar overlappen , kan dan ook worden gezegd dat de kunst getuigenis aflegt van de sublieme mimesis .

Eveneens lag in mijn aanvankelijke hypothese het idee besloten dat ik me bij de confrontatie van de mimesis en het sublieme tot een behandeling van Lacoue-Labarthe enerzijds en Lyotard anderzijds zou kunnen beperken .
Het werd echter duidelijk dat ook voor Heidegger een belangrijke plaats moest worden ingeruimd .
Lacoue-Labarthe blijkt immers weliswaar zeer kritisch tegenover Heidegger te staan , maar maakt tegelijkertijd kenbaar dat hij zich in zijn denken in belangrijke mate door Heidegger heeft laten inspireren .
Lyotard heeft zich van Heidegger veel minder aangetrokken , maar ook tussen hen blijkt een overeenkomst te bestaan , en wel precies in de erkenning van het belang van de gebeurtenis .
De gebeurtenis blijkt in feite bij alle drie de filosofen het uitgangspunt te vormen op basis waarvan zij trachten tot een ? deconstructie ? van de esthetica te komen , dat wil zeggen tot het openbreken en vernieuwen van het traditionele denken omtrent de kunst .
Bovendien maakt de behandeling van Heidegger het mogelijk de relatie tussen kunst en politiek tegen de achtergrond van het nazisme op een meer gedifferentieerde manier in beschouwing te nemen dan enkel via Lacoue-Labarthe en Lyotard mogelijk zou zijn geweest .
Daarom worden in dit boek de posities van zowel Lacoue-Labarthe als Heidegger en Lyotard besproken en met elkaar vergeleken .

In vogelvlucht beschouwd kent dit boek de volgende opbouw : eerst gaat de aandacht uit naar de mimesis en naar Lacoue-Labarthe , daarna wordt Heidegger behandeld , vervolgens is het sublieme en met name Lyotards verwerking daarvan aan de orde en ten slotte vindt de vergelijking tussen Lacoue-Labarthe , Heidegger en Lyotard plaats .
In iets meer detail is de inhoud van de verschillende hoofdstukken als volgt :

In het eerste hoofdstuk wordt de door Lacoue-Labarthe ontwikkelde opvatting van de mimesis geschetst .
Aanknopend bij discussies omtrent de verhouding tussen filosofie en literatuur , stuit Lacoue-Labarthe op het belang van de productieve uitleg van de mimesis .
Deze uitleg brengt hem tot de conclusie dat de mimesis een differentiële logica in zich bergt , dat wil zeggen dat het verschil de overhand houdt over de identiteit ( hetzelfde zijn ) , onder meer omdat het product van de mimesis ( het kunstwerk ) nooit identiek wordt aan de oorsprong van de mimesis ( bijvoorbeeld de natuur ) .
Omdat Lacoue-Labarthe veronderstelt dat niet alleen het kunstwerk , maar ook de identiteit ( wie of wat zijn ) van het subject op basis van een mimetisch proces tot stand komt , kan hij vervolgens laten zien dat de differentiële logica van de mimesis een subject impliceert dat enerzijds tot een gestalte komt , maar anderzijds ? desisteert ? , dat wil zeggen ? instort ? , niet in één , standvastige gestalte opgaat .

Het tweede hoofdstuk betreft Lacoue-Labarthes visie op de politiek .
Lacoue-Labarthe blijkt de politiek aan een deconstructie te willen onderwerpen die in het verlengde ligt van Heideggers kritiek op de metafysica .
Omdat de politiek in de ogen van Lacoue-Labarthe eveneens om identiteitsvorming draait , zij het nu op collectieve schaal , kan hij ook hier zijn opvatting van de mimesis toepassen .
Met name aan de hand van de Duitse geschiedenis laat Lacoue-Labarthe ?
ten dele in teksten die hij samen met Jean-Luc Nancy heeft geschreven ?
het denkkader zien dat volgens hem aan de moderne politiek ten grondslag ligt en tevens de voedingsbodem van het nazisme uitmaakt .
Ook menen Lacoue-Labarthe en Nancy op basis hiervan licht te kunnen werpen op een meer recente vorm van totalitarisme .
De consequenties van Lacoue-Labarthes aansluiting bij Heidegger worden hier kritisch besproken .

Hoewel in zijn denken sterk schatplichtig aan Heidegger , keert Lacoue-Labarthe zijn mimesis-begrip ook tegen Heidegger , met name tegen diens politieke stellingname zoals tot uiting gekomen in zijn engagement met het nazisme in 1933 - 34 en in zijn zwijgen over Auschwitz na 1945 .
Dit wordt in hoofdstuk 3 besproken .
Lacoue-Labarthe stelt kort gezegd dat in Heideggers denken wel een aanzet ligt die hem had moeten weghouden van het nazisme , maar dat Heidegger zich in elk geval in 1933 onvoldoende rekenschap heeft gegeven van de ? desistentie ? van de gestalte van het Duitse volk .
Opnieuw wordt de door Lacoue-Labarthe geboden analyse kritisch tegen het licht gehouden en van aanvullingen voorzien .

In hoofdstuk 4 wenden we ons tot Heidegger zonder het gezelschap van Lacoue-Labarthe .
Heidegger blijkt vanaf de tweede helft van de jaren ? 30 pogingen te hebben ondernomen zich van zijn eerdere , door Jünger en Nietzsche beïnvloede denken van vorm en gestalte los te maken .
Hierbij heeft Heidegger de esthetica van vorm en gestalte aan een deconstructie onderworpen die als inspiratiebron heeft gediend voor Lacoue-Labarthe en die tevens met de positie van Lyotard kan worden vergeleken .

Vervolgens verschuiven we de aandacht naar het sublieme .
De behandeling van het sublieme wordt verdeeld in een hoofdstuk over de geschiedenis van het sublieme en een hoofdstuk over de nieuwe interpretatie van het sublieme door Lyotard .
In hoofdstuk 5 wordt allereerst nagegaan hoe het sublieme is opgevat door de belangrijkste filosofen van het sublieme uit de geschiedenis voorafgaand aan Lyotard , namelijk Longinus , Burke en Kant .
Vervolgens worden Hegel en Nietzsche behandeld om te laten zien waarom het sublieme tijdelijk weer naar de achtergrond verdwijnt .
In dit onderzoek naar de geschiedenis van het sublieme zal blijken dat dit begrip onder meer verwijst naar een ongrijpbare gebeurtenis en in dat opzicht nooit helemaal wil sporen met de traditionele metafysica .

Hoofdstuk 6 is geheel aan Lyotard gewijd .
Zijn opvatting van het sublieme als trefwoord van de hedendaagse avant-garde kunst berust op een gebeurtenis-denken dat hij voor het eerst in zijn hoofdwerk Le différend heeft gepresenteerd .
Doordat Lyotard de aisthèsis ( de gewaarwording ) vanuit de gebeurtenis denkt , opent hij een nieuwe ingang tot de esthetica .
Aldus wordt een lijn die in de geschiedenis van het sublieme reeds rudimentair tot uiting kwam , door Lyotard tot de maatgevende interpretatie van het sublieme ?
en in feite van de esthetica in haar geheel ?
bestempeld .
We besteden bij Lyotard speciale aandacht aan de kwestie van de techniek , die we dan inmiddels ook reeds bij Lacoue-Labarthe en Heidegger aan de orde hebben gehad .
Lyotard komt in zijn beschouwing van de verhouding tussen het sublieme en de techniek tot een gedifferentieerde analyse , waaruit onder meer blijkt dat deze zaken niet per definitie tegenover elkaar staan .
De belangrijkste kwestie die in deze beschouwing opduikt is die van de anesthesie , een gevoelloosheid die zich in de visie van Lyotard ook in het hart van de sublieme esthetica voordoet .

De vergelijking tussen Lacoue-Labarthe , Heidegger en Lyotard is verdeeld over twee hoofdstukken .
In hoofdstuk 7 worden vooral Lacoue-Labarthe en Lyotard met elkaar geconfronteerd , terwijl ondersteunende rollen zijn weggelegd voor respectievelijk Heidegger en Kant .
Het terrein van de ontmoeting wordt gevormd door de kunstfilosofie .
Lacoue-Labarthe vreest dat Lyotards opvatting van het sublieme onvoldoende afstand neemt van de metafysica .
Hieraan wordt volgens Lacoue-Labarthe pas voldaan wanneer het sublieme enerzijds wordt ingevoegd in Heideggers denken omtrent de kunst en anderzijds als een aspect van de mimesis wordt begrepen .
Lyotard op zijn beurt meent dat een onderscheid noodzakelijk is tussen twee verschillende esthetica?s die volgens hem door Lacoue-Labarthe worden vermengd , namelijk de esthetica van het genie enerzijds en de esthetica van de sublieme anderzijds .
Voorts wordt nagegaan op welke wijze Lyotard tot een deconstructie van de vorm en de schijn ?
en daarmee van de schone gestalte ?
komt .

In het achtste en laatste hoofdstuk wordt de kunstzinnige thematiek van deze discussie uitgebreid met haar ontologische inkadering enerzijds en haar politieke uitwerking anderzijds .
Uitgangspunt is de expliciete kritiek van Lyotard op zowel Heidegger als Lacoue-Labarthe .
Dit hoofdstuk wordt afgesloten met een poging om vanuit het boek als geheel een aantal afrondende opmerkingen te maken over de posities die Lacoue-Labarthe , Heidegger en Lyotard ten opzichte van elkaar innemen .

Dit boek beoogt een filosofisch boek te zijn .
Dit betekent niet dat de lezer noodzakelijkerwijs over filosofische voorkennis moet beschikken om het betoog te kunnen volgen ?
bij het schrijven heb ik de lezer enkel een goed begripsvermogen toegedicht ( waartoe overigens ook het vermogen behoort het gevestigde begrip los te laten ) .
Als ik iets veronderstel , dan is het veeleer enige bekendheid met de feitelijke geschiedenis op kunstzinnig en politiek gebied van vooral de 20e eeuw .
Het denken van Heidegger , Lacoue-Labarthe en Lyotard is immers op deze geschiedenis betrokken , maar ik kan deze slechts summier en in het kader van hun filosofische argumentaties aan bod laten komen .
Ik heb hiervoor gekozen omdat het mij van belang leek de aandacht voornamelijk te richten op de apparatuur van het denken zelf , dat wil zeggen op het complex van termen dat wordt opgeroepen wanneer de filosofie de werkelijkheid tracht te reconstrueren .

I. Op wankele benen .
Lacoue-Labarthe over het subject van de mimesis

1 .
Inleiding

Het zwaartepunt van het denken van Lacoue-Labarthe ligt ongetwijfeld bij zijn nieuwe opvatting van de mimesis .
In het tweede hoofdstuk zullen we zien hoe deze opvatting van de mimesis als uitgangspunt dient voor zijn visie op de politiek , terwijl in het derde hoofdstuk duidelijk zal worden hoe Lacoue-Labarthe zijn mimesis-begrip tegen Heideggers politieke filosofie in stelling brengt .
In dit eerste hoofdstuk wil ik echter de wijze van denken die Lacoue-Labarthe op basis van het mimesis-begrip ontwikkelt introduceren zonder op de politieke implicaties in te gaan .

Het is om te beginnen van belang te beseffen dat Lacoue-Labarthe op het mimesis-begrip stuit in het kader van zijn werk over de verhouding van - en op het snijvlak tussen - de literatuur en de filosofie ( paragraaf 2 ) .
In deze context wordt minstens al sinds Plato over de status en de betekenis van de mimesis gediscussieerd .
Met zijn visie op de tragedie heeft Aristoteles een belangrijke positie in deze discussie ingenomen .
In de ogen van Lacoue-Labarthe is de traditionele interpretatie van de mimesis als nabootsing slechts in zwang gebleven door de visie van Aristoteles goeddeels te negeren .
Door een hernieuwde lezing van Aristoteles weet Lacoue-Labarthe aan de mimesis weer een ruimere invulling te geven ( paragraaf 3 ) .
En door vervolgens Derrida?s notie ? oorspronkelijke supplementariteit ? op dit verruimde mimesis-begrip toe te passen , is Lacoue-Labarthe in staat de doorbraak te maken naar een nieuwe logica van de mimesis .
Volgens deze supplementaire logica moeten diverse fundamentele verhoudingen anders worden gedacht dan in de filosofie gebruikelijk is ( paragraaf 4 ) .
Dit geldt met name voor de verhouding tussen het eigene en het andere , de verhouding die de hoeksteen vormt van de identiteit van het subject .
Vandaar dat Lacoue-Labarthe op basis van zijn mimesis-opvatting tot een nieuwe theorie over de identiteit van het subject komt .
De kern van deze theorie bestaat in de gedachte van een ? desisterende ? gestalte ( paragraaf 5 ) .
Lacoue-Labarthe brengt zijn theorie van de mimesis en van de identiteit van het subject steeds in contrast met de traditionele filosofie , door hem betiteld als ? de metafysica ? .
Tot deze metafysica-kritiek is Lacoue-Labarthe in belangrijke mate geïnspireerd door Heidegger .
Voor een verduidelijking van de filosofische positie van Lacoue-Labarthe zullen in dit hoofdstuk dan ook alvast enkele elementaire overeenkomsten en verschillen met Heidegger worden belicht .
Dit stelt ons tevens in de gelegenheid terug te keren naar het beginthema : de verhouding tussen literatuur en filosofie ( paragraaf 6 ) .

2 .
Literatuur en filosofie

Van de literatuur kan niet zonder enige twijfel worden gezegd dat ze geheel en al buiten de filosofie staat .
Veeleer is de verhouding tussen de literatuur en de filosofie een probleem dat de filosofie in haar kern raakt .
De filosofie droomt immers enerzijds van het op onmiddellijke en transparante wijze uitspreken van de waarheid - maar ontdekt anderzijds dat hiertoe de uiteenzetting door middel van een tekst onvermijdelijk is , een tekst die noodzakelijkerwijs in talige genres wordt gesteld , zoals de dialoog of de vertelling , die evengoed als literair kunnen gelden .

Zoals bekend doet zelfs Plato in zijn filosofische uiteenzetting een beroep op de mythe .
Maar tegelijkertijd veroordeelt hij het louter literaire schrijven ( en de kunst in het algemeen ) omdat dit de mensen verleidt tot geloof in de schijn , de illusie of de fictie .
Plato meent de literatuur of de mythe enerzijds te kunnen gebruiken en anderzijds buiten de filosofie te kunnen plaatsen , zoals de schijn buiten de waarheid .
Plato schept een hiërarchische oppositie : hij gaat uit van een tegenstelling tussen waarheid en schijn en hij kent aan het eerste een hogere rangorde toe dan aan het laatste .
Opmerkelijk is dat hij dat doet op grond van de maatstaven van één van beide partijen in deze oppositie , namelijk de waarheid , die zelfevident zou zijn .

Met name Nietzsche heeft zich uitdrukkelijk verzet tegen Plato?s veroordeling van de kunstenaar .
In sommige uitlatingen lijkt Nietzsche echter niet verder te gaan dan een omkering van Plato?s hiërarchie , zodat de schijn boven de waarheid komt te staan .
In het algemeen is de omkering van dergelijke hiërarchische opposities een goede eerste stap , omdat daardoor de in de hiërarchie onderdrukte ? partij ? eindelijk de ruimte krijgt .
Maar tegelijkertijd moeten we constateren dat de desbetreffende oppositie als zodanig dan gehandhaafd blijft en dat daarin nog steeds dezelfde entiteiten tegenover elkaar staan .
Ook Nietzsche lijkt zich dit te realiseren .
In zijn uiterst bondige weergave van de geschiedenis van de westerse filosofie , onder de titel ? Hoe de ? ware wereld ? uiteindelijk een fabel werd ? , treffen we dan ook de stelling aan dat tegelijk met de waarheid ook de schijn wordt ? afgeschaft ? .
Met andere woorden , de oppositie wordt in haar geheel opgeheven en beide entiteiten van de oppositie veranderen daardoor van karakter .
Veranderen ze beide in datgene wat Nietzsche in de genoemde titel als de ? fabel ? aanduidt ?
Deze interpretatie is verdedigbaar : de wereld is fabel , dat wil zeggen , de wereld is wat over haar wordt gezegd .
Maar met de opheffing van de oppositie van schijn en waarheid in het resulterende begrip ? fabel ? raakt Nietzsche verwikkeld in weer een volgende platonische oppositie , namelijk die tussen fabel of mythe ( Grieks : muthos ) en rede ( logos ) .
Kan ook deze oppositie - om Nietzsches woordkeus aan te houden - worden ? afgeschaft ? ?

Deze discussie heeft al vroeg de interesse gewekt van Lacoue-Labarthe .
Ten einde aan de oppositie tussen muthos en logos te ontkomen , gaat Lacoue-Labarthe uit van het schrijven , van wat hij met een verwijzing naar Bataille de ? ervaring ? van het schrijven noemt .
Dit betreft de ervaring van een zekere zwakheid of onvastheid .
Wanneer we bijvoorbeeld als filosoof volgens de maatstaven van de logos proberen te schrijven , merken we altijd weer dat we uiteindelijk iets anders schrijven dan we wilden schrijven of dachten te gaan schrijven .
Er is dus iets dat zich onttrekt aan de heerschappij van de logos .
Maar ook als we veeleer proberen , in termen van Nietzsche , het dionysische , of laten we zeggen ? het woeste leven zelf ? tot uitdrukking te brengen , lukt dat niet , want Dionysos zelf verschijnt niet , dat is te zeggen , hij verschijnt op het toneel achter het masker van Apollo , áls Apollo , de aanbrenger van orde en vorm .

In het licht van deze ervaring , namelijk dat de uitdrukking onvermijdelijk gepaard gaat met een onttrekking , kan Lacoue-Labarthe zich goed vinden in Heideggers opvatting van de waarheid ( Su 25 - 27 ) .
Waarheid is bij Heidegger niet de overeenstemming tussen een uitspraak enerzijds en een reeds kant en klaar verschenen ding of stand van zaken anderzijds , maar datgene wat volgens hem hieraan voorafgaat : dát iets verschijnt , zich onthult en met een woord wordt aangeduid .
Heidegger grijpt terug op de letterlijke betekenis van het Griekse woord voor waarheid , alètheia : onverborgenheid , en vat dit niet statisch maar dynamisch op : als ? onverborgen worden ? , en bovendien eerder actief dan passief , dus als ? onverborgen doen worden - waarbij het voor Heidegger overigens niet vanzelf spreekt dat de activiteit geheel en al van de mens uitgaat .
Verder is van belang dat er volgens Heidegger geen onthulling , verschijning of onverborgen ( doen ) worden bestaat zonder verhulling , terugtrekking of verberging .
Anders gezegd , onverborgenheid en verberging , onthulling en verhulling gaan altijd samen .
Het gaat om een beweging van verschijnen die nooit in een volledige transparantie uitmondt .

Aldus zet Lacoue-Labarthe de stap van Plato en Nietzsche naar Heidegger , van de opposities tussen literatuur en filosofie , schijn en waarheid , mythe en logos naar een waarheidsopvatting die niet door een oppositie , maar veeleer door een beweging wordt gekenmerkt .
Lacoue-Labarthe zet echter nog een volgende stap .
In zijn ogen dient de hele problematiek van het tot uitdrukking brengen van de waarheid , van mythe en logisch discours , van schijn en verschijnen , inclusief Heideggers denken van de alètheia , op de noemer te worden gebracht van de mimesis .
Het is volgens Lacoue-Labarthe de mimesis die aan alle genoemde verschijningswijzen ten grondslag ligt .
We zullen nu dan ook de vraag naar de verhouding tussen literatuur en filosofie in haar strikte betekenis loslaten en vervangen door de meer fundamentele problematiek van de mimesis .

3 .
Mimesis , technè , poièsis

Het begrip mimesis heeft een veelheid aan betekenissen .
Dat is reeds in het werk van Plato het geval .
Mimesis kan daar onder meer betekenen : weerspiegeling , kopie , reproductie , mimicry , imitatie , nabootsing , nadoen , vertolken , personifiëren of tot uitdrukking brengen .
Het kan daarbij gaan om vormen van kunst , dus om wat schilders , dichters , acteurs , musici en dansers doen , maar ook kan het woord mimesis betrekking hebben op de verhouding tussen de mens en de dieren of tussen de taal en de dingen .
En zelfs de relatie tussen de zintuiglijke wereld en de Ideeën en die tussen het denken van de filosoof en de Ideeën worden door Plato mimetisch genoemd .
Hiermee is duidelijk dat Plato het begrip mimesis niet in zijn algemeenheid in een negatief daglicht plaatst .
Maar ook over de kunstzinnige mimesis in het bijzonder laat Plato zich niet overal negatief uit .
In de boeken 2 en 3 van de Politeia lijkt hij de mimetische functie van de poëzie te accepteren , terwijl hij in boek 10 tot de beruchte afwijzing van elke kunstzinnige mimesis komt .
Op de redenering waarmee Plato deze afwijzing onderbouwt kan hier niet uitvoerig worden ingegaan , maar het belangrijkste punt is dat hij de kunstzinnige mimesis beoordeelt vanuit het externe criterium van de waarheid als overeenstemming , dat wil zeggen vanuit de eis dat de kunst de werkelijkheid reproduceert zoals de kennis dat geacht wordt te doen - en dan ligt het voor de hand dat de kunst aan dit criterium niet voldoet , omdat ze feitelijk iets anders doet dan enkel reproduceren .

Bij Aristoteles - de filosoof op wie Lacoue-Labarthe zal voortbouwen - is een veel royalere opvatting van de mimesis te vinden .
Dat blijkt zowel uit Aristoteles ? behandeling van de kunst als zodanig in zijn Poëtica , als uit zijn uitlatingen over de verhouding tussen de kunst en de natuur in zijn Physica .
In de Poëtica kent Aristoteles aan de kunst het vermogen toe een representatie van het menselijk leven te verschaffen , zodanig dat het bijzondere als belichaming van het algemene verschijnt .
In de betekenisruimte van de mimesis staat bij Aristoteles dan ook het uitbeelden voorop , terwijl de nadruk bij Plato op het nabootsen ligt .
De kunst bootst volgens Aristoteles niet slechts de bijzondere werkelijkheid als zodanig na , maar construeert veeleer in de vorm van een verbeelde wereld een veronderstelde representatieve werkelijkheid .
Het dramatische gedicht - dat wil zeggen het gedichte drama - kan een veel begrijpelijker verloop van handelingen vertonen dan het gewone leven .
De kunstzinnige mimesis mikt helemaal niet op de reproductie van de gewone werkelijkheid , van de oppervlakte van het leven , maar produceert een ? plot ? waarin de algemene structuur van het menselijk leven tot zijn recht komt .
Omdat deze algemene structuur niet rechtstreeks zichtbaar is in de oppervlakkige bijzonderheden van het leven , is een zekere fictie vereist om deze algemeenheid toch weer te geven .
Bij Aristoteles krijgt het begrip mimesis de betekenis van fictie , terwijl tegelijk een positief concept van fictie naar voren komt : mimesis / fictie betekent noch directe reproductie noch lukraak verzinnen , maar zó scheppen dat het algemene zichtbaar wordt .
We kunnen opmerken dat de ? ideële ? mimesis waartoe Plato bij uitstek de filosoof in staat acht door Aristoteles op een bepaalde manier in de kunst wordt teruggevonden .

In boek 2 van de Physica wordt het kader verbreed : van de verhouding tussen kunst en menselijk leven naar de verhouding tussen kunst en natuur .
Maar opnieuw blijkt mimesis niet enkel imitatie , nabootsing of reproductie te betekenen - tenzij deze woorden in verruimde zin worden begrepen , dat wil zeggen inclusief een flinke dosis actieve schepping .
Twee uitspraken zijn van belang .
Eerst zegt Aristoteles nog eenvoudigweg : ? hè technè mimeitai tèn phusin ?
( 194 a 21 - 22 ) .
Dit wordt wel vertaald met : ? de kunst imiteert de natuur ? .
Ik laat overigens vaak de termen technè en phusis gewoon staan , omdat deze meer en andere betekenissen met zich mee voeren dan de tegenwoordige begrippen kunst en natuur .
Verder betekent het Griekse mimeitai niet alleen imiteren of nabootsen , maar ook navolgen of nastreven , waarmee reeds de strevende gerichtheid aan de orde is die zo?n belangrijke plaats inneemt in Aristoteles ? denken .
Van beslissend belang is een meer omvattende uitspraak die Aristoteles een aantal pagina?s verderop doet .
Daar zegt hij : ? enerzijds voltooit de technè wat de phusis niet kan bewerkstelligen , anderzijds imiteert de technè de phusis ?
( 199 a 15 - 17 ) .
Deze uitspraak wijst op een nader te interpreteren verband tussen het ? imiteren ? en het ? voltooien van het bewerkstelligen ? .

Eerst dient echter te worden opgemerkt dat beide geciteerde uitspraken in hun onderhavige context door Aristoteles niet worden beargumenteerd .
Integendeel , de uitspraken verschijnen als vanzelfsprekende en algemeen erkende waarheden , die slechts worden vermeld om andere inzichten te onderbouwen .
Zo dient de eerste uitspraak ertoe te beredeneren dat de fysica niet enkel de stof of materie van de dingen , maar ook de vorm ervan als studie-object heeft .
Bij de tweede passage gaat het Aristoteles erom plausibel te maken dat de processen van de phusis doelgericht zijn .
De redeneerstrategie is in beide gevallen dat vanuit het bekende , namelijk de menselijke technè , conclusies worden getrokken met betrekking tot het minder bekende , de phusis .

Hieruit blijkt dat de grondaanname van Aristoteles de analogie van natuurlijke en kunstzinnige processen is .
De uitspraak ? de kunst imiteert de natuur ? betekent in feite dan ook niets anders dan dat de kunst procedures volgt die analoog zijn aan die van de natuur .
Zo is de technè van het bouwen van een huis precies zoals de phusis dat gedaan zou hebben indien ze het gekund had , met bijvoorbeeld een zelfde ordening van eerdere en latere bouwstadia .
Maar Aristoteles onderkent klaarblijkelijk de tekortkomingen in het vermogen van de phusis om te bewerkstelligen en dit ten einde te brengen .
Volgens de tweede geciteerde uitspraak kunnen deze tekorten van de phusis door de technè worden aangevuld , kan de technè soms het doelgerichte werk van de natuur voltooien .

Lacoue-Labarthe interpreteert de tweede uitspraak dan ook als volgt : de technè levert in de eerste plaats , zoals uit het tweede deel van de zin blijkt , de mimesis in de beperkte zin van imitatie , de imitatie dus van wat reeds kant en klaar is bewerkstelligd door de phusis , van wat al gegeven is .
In de tweede plaats verschaft de technè , blijkens het eerste deel van de zin , de mimesis in de zin van voltooiend bewerkstelligen , scheppen , enzovoort , van wat de phusis op eigen kracht niet kan bewerkstelligen ; in dit geval spreekt Lacoue-Labarthe van algemene mimesis ( Im 24 ) .
Lacoue-Labarthe onderscheidt aldus beperkte en algemene mimesis , ongetwijfeld geïnspireerd door Batailles onderscheid tussen ? beperkte ? en ? algemene economie ? .
De beperkte mimesis omvat enkel de imitatie , terwijl de algemene mimesis allereerst een scheppend aspect kent .

Door naast de aloude imitatie ook het voltooiende bewerkstelligen als activiteit van de technè als mimesis aan te duiden , doet Lacoue-Labarthe in feite een voor de hand liggende zet .
Dit wordt duidelijk wanneer we teruggrijpen op Aristoteles ? eigen redeneerstrategie : we hebben immers eerst - in de Poëtica - gezien dat de kunstzinnige mimesis van het menselijk leven volgens Aristoteles noodzakelijkerwijs een scheppend aspect kent ; ook weten we dat Aristoteles van de kunst naar de phusis redeneert ; in elk geval duidt hij datgene wat de phusis doet eveneens als een vorm van scheppen aan , namelijk als bewerkstelligen .
En dit is precies hetgeen omgekeerd de technè weer imiteert : de technè imiteert dan niet zozeer de phusis als een geheel van kant en klare producten , maar imiteert de phusis als bewerkstelligende , scheppende , producerende activiteit .
En als de technè dit produceren nabootst , dan betekent dat eenvoudigweg dat ze produceert .
Vandaar dat Lacoue-Labarthe kan concluderen dat het wezen van de mimesis niet de imitatie , maar de productie is .
Dit is het belangrijkste punt dat hij op het oog heeft in zijn verklaring dat het begrip mimesis moet worden ontworsteld aan het klassieke denken van de imitatio en dat een rigoureuze ? mimetologie ?
( Fi 127 ) of ? logica van de mimesis ?
( Im 29 ) moet worden ontwikkeld .
De betreffende activiteit wordt in het Grieks aangeduid met het woord poièsis , werkwoord : poiein , dat is scheppen , maken , voortbrengen , pro-duceren .
Wat de technè levert , in aanvulling op de phusis , is derhalve eveneens poièsis .
In dit kader gebruikt Lacoue-Labarthe wel de term ? poietisch ? in plaats van het te beperkte ? poëtisch ?
( Su 84 , Im 28 ) .
We kunnen nu overigens drie belangrijke Griekse termen samennemen , want ze worden bij Lacoue-Labarthe nagenoeg synoniem : de technè voltrekt een mimesis die in het algemeen poièsis betekent .

4 .
De logica van de mimesis

Alvorens kennis te maken met de verdere uitwerking van het begrip mimesis door Lacoue-Labarthe is het goed eerst op een voorbeeld in te gaan .
Laten we het theater nemen .
Daar vindt allereerst een passieve mimesis plaats bij de toeschouwer , die ertoe wordt gebracht zich in te leven in het handelen van de personages .
Dat betekent dat de toeschouwer dit handelen als het ware in zijn voorstellingsvermogen herhaalt .
Daarnaast is er de actieve mimesis door de acteur , die de rol van het personage speelt en die zijn eigen inleving weet om te zetten in een uitbeelding die voor de toeschouwers herkenbaar is .
Vervolgens kan ook de door de auteur geschreven tekst , die door de acteurs ten tonele wordt gebracht , als een uitbeelding van een werkelijkheid , dus als een vorm van mimesis worden beschouwd .
Het punt is nu echter dat er geen werkelijkheid bestaat die zonder meer ? achter ? het toneel , buiten elke uitbeelding zou liggen .
Want hoe zouden we over een werkelijkheid ? achter ? het toneel kunnen spreken zonder deze met woorden weer te geven , dat wil zeggen uit te beelden , dus op een ? toneel ? te ensceneren ?
Met andere woorden , reeds de ? werkelijkheid ? vooronderstelt een mimesis , een scène .
De titel van een van Lacoue-Labarthes essays luidt dan ook ? La scène est primitive ? :
de scène , het toneel , is primair , is oorspronkelijk ( Su 185 - 216 , m.n. 190 - 191 ; zie ook Poh 60 ) .
Er is eerst het toneel , er is eerst de mimesis .
Zonder de voorstelling door de mimesis is er geen realiteit .
Dit is het uitgangspunt van Lacoue-Labarthes uitvoerige kritische bespreking van het werk van René Girard , waarin de mimesis eveneens een grote rol speelt .
Wat Lacoue-Labarthe bij Girard bestrijdt , is de gedachte dat er een realiteit kan worden onthuld die niet is aangetast door de mimetische representatie ( Mi 231 - 251 ) .

We kunnen nu de betekenisruimte die Lacoue-Labarthe aan het begrip mimesis toekent schetsen aan de hand van een aantal aspecten .
Elk aspect omvat in feite een verhouding tussen twee polen , een verhouding die niet een dialectische , dus ophefbare oppositie in zich bergt , maar een onvermijdelijke spanning .
Het gaat om de verhoudingen : bestaand - nieuw ( 1 ) , natuurlijk - kunstmatig ( 2 ) , oorspronkelijk - herhalend ( 3 ) , eigen(lijk) - oneigen(lijk) ( 4 ) , identiteit - verschil ( 5 ) , onthullen - verbergen ( 6 ) .
Overigens blijken deze verhoudingen onderling niet los van elkaar te staan , maar min of meer in elkaar over te lopen .

1 .
We hebben al gezien dat Lacoue-Labarthe eerst en vooral onderstreept dat de ( algemene ) mimesis niet als louter imitatie moet worden opgevat .
Daar staat tegenover dat de mimesis ook niet uitsluitend productie is , dat wil zeggen niet iets vanuit het niets voortbrengt .
De technè , die de mimesis ten uitvoer brengt , komt niet tot een productie ex nihilo , want de technè brengt voort wat de phusis zou produceren als ze voldoende productievermogen zou hebben gehad .
Datgene wat de technè naar voren haalt ? is ? dus in zekere zin al , in zoverre het in de phusis besloten ligt .
Tegelijkertijd moet worden opgemerkt dat dit , als phusis , nog niet daadwerkelijk ís en dat de technè nodig is om het productievermogen van de phusis te volvoeren , waaruit dan weer volgt dat de technè niet enkel kopieert wat er al ís , dus niet enkel een verdubbeling van het reeds gegevene levert .

2 .
De mimesis wordt niet van buitenaf door de technè als iets kunstmatigs aan de phusis , aan de natuur toegevoegd .
Niet voor niets stelt Aristoteles dat de oorsprong van de dichtkunst in de natuur is gelegen .
De mens beschikt van nature over de logos , het spreekvermogen , zoals hij ook het vermogen tot mimeisthai van nature heeft .
Aristoteles noemt de woorden dan ook mimèmata .
De mimesis door de menselijke technè is natuurlijk , de mogelijkheid van mimesis ligt in de phusis ? zelf ? besloten , de phusis sluit haar eigen uitwendigheid die via de ? technische ? mimesis tot stand komt in zich .
Met zijn aldus op Aristoteles gestoelde opvatting van de mimesis gaat Lacoue-Labarthe dan ook zowel het ? constructivisme ? als een bepaald ? realisme ? of ? naturalisme ? uit de weg .
Een zaak of een begrip is nooit enkel een eigen constructie door de mens , maar evenmin louter afbeelding van de ? werkelijkheid ? .

3 .
De verhouding tussen mimesis of technè enerzijds en phusis anderzijds omvat een structuur van ? oorspronkelijke supplementariteit ? .
Deze structuur vormt voor Lacoue-Labarthe het belangrijkste kenmerk van de mimesis .
De gedachte van een oorspronkelijke supplementariteit klinkt paradoxaal en ingewikkeld , maar blijkt tamelijk eenvoudig te begrijpen wanneer we de zaak in twee stellingen uiteenleggen .
In de eerste plaats dienen we in te zien dat het oorspronkelijke enkel ? in beeld ? of ter sprake kan worden gebracht door middel van de mimesis .
De mimesis is een toevoeging of supplement aan het oorspronkelijke ( datgene wat door de mimesis wordt gepresenteerd ) , maar is tegelijkertijd constitutief voor het oorspronkelijke .
We kunnen wel de phusis als oorsprong beschouwen , maar wat in de phusis besloten ligt , wordt slechts duidelijk in de mimesis die door de technè wordt voltrokken .
Concreter : pas in het door de mens gemaakte , ? kunstmatige ? toneelstuk wordt duidelijk wat voor de mens natuurlijk is om te doen in een bepaalde situatie .
Lacoue-Labarthe noemt technè en phusis dan ook co-originair , ze zijn even oorspronkelijk of samen oorspronkelijk , ze delen de oorsprong .
De mimesis of voorstelling betekent dan geen re-productie of re-presentatie , in de zin van voor de tweede keer aanwezig stellen , maar is een eerste presentatie , is present stellen , aanwezig of tegenwoordig stellen tout court .
Of met andere woorden , wat gewoonlijk een voorstelling of representatie wordt genoemd , is oorspronkelijk .
Ook voor dit ? re - ? , de herhaling , geldt dus dat deze even oorspronkelijk is als het ? oorspronkelijke ? als zodanig .
Zoals van het supplement kunnen we dus ook van de herhaling zeggen dat pas deze de oorsprong constitueert ( Mi 242 ) .
Immers , zonder herhaling , zonder voorstelling door de mimesis , verschijnt niets , gebeurt niets , ís niets ( Su 284 ) - en dat geldt ook voor de oorsprong : ? De oorsprong vooronderstelt dus in feite een representatie : mimesis of Darstellung ?
( Poh 57 , cursiveringen en Duits van Lacoue-Labarthe ) .

In de tweede plaats : juist omdat de mimesis niet enkel het gegevene kopieert , maar productief is , zelf geeft , doet ze de phusis nooit in haar oorspronkelijkheid verschijnen .
De mimesis of technè levert een suppléance van de phusis , een aanvulling die tegelijk een vervanging van de phusis is .
De phusis is niet aanwezig tenzij present gesteld door de technè , maar is dan niet meer het oorspronkelijke als zodanig .
De oorsprong verschijnt pas in het zich onttrekken als oorsprong .
Aldus wordt het begrip oorsprong zelf onzeker .
De oorsprong kan enkel present worden gesteld door de mimesis , maar wijkt tegelijk achter elke mimesis terug , is altijd gediffereerd , opgeschort , gaat op in de différance ( Fi 127 - 128 ) .

Duidelijk is dat de gedachte van de oorspronkelijke supplementariteit en die van de différance op hetzelfde neerkomen .
Beide uitdrukkingen worden door Lacoue-Labarthe aan het werk van Derrida ontleend .
Derrida?s verhandeling over het teken wordt door Lacoue-Labarthe op de mimesis toegepast .
Kortom , de oorspronkelijke supplementariteit betekent dat voorbij elke voorstelling van oorspronkelijkheid steeds weer de mogelijkheid en de noodzaak opdoemt deze aan te vullen met een nieuwe voorstelling waarin getracht wordt het oorspronkelijke voor te stellen .

4 .
Analoog hieraan blijkt dat geen enkele poging iets in zijn eigenlijkheid voor te stellen voorbij de oneigenlijkheid geraakt .
Laten we weer even naar het theater terugkeren .
De acteur spreekt en handelt in het toneelstuk niet in zijn eigen naam , maar in naam van het personage .
Sterker nog , hoe minder de acteur als persoon zichzelf is , des te beter is hij in staat zijn rol te spelen en een personage ten tonele te brengen .
Naarmate de acteur zich de rol toeëigent , ondergaat hij een onteigening ( désappropriation ) .
Ook de toeschouwer ervaart deze onteigening naarmate hij zich identificeert met het gespeelde personage ( Mu 205 - 206 ) .
Maar ook de gespeelde ? werkelijkheid ? verschijnt nooit in haar oorspronkelijkheid .
Het oorspronkelijke verschijnt niet als zichzelf , in zijn eigen(lijk)heid , maar altijd in een oneigenlijkheid .
Dat is volgens Lacoue-Labarthe ? de wet van de mimesis ? .
De wet van de mimesis is de wet van de oneigenlijkheid of onzuiverheid ( impropriété , Im 27 ) .
Of , zoals Lacoue-Labarthe deze wet ook wel formuleert :

? (T)ussen het eigen(lijk)e ( le propre ) en het oneigen(lijk)e ( l?impropre ) , het nabije en het verre , het bekende en het vreemde , is de uitwisseling altijd reversibel en derhalve zonder eindpunt : zonder fixatie of vastgelegde betekenis ?
( Poé 89 ) .

5 .
In dit kader moet Lacoue-Labarthes verzet tegen Hegel worden geplaatst .
Diens dialectiek of ? speculatieve logica ? meent het eigene en het oneigene , of hetzelfde en het andere , wél van elkaar te kunnen afgrenzen , en wel omdat ze meent uit te kunnen gaan van hetzelfde .
De dialectische verhouding tussen hetzelfde en het andere komt bij Hegel tot stand als een beweging van hetzelfde : het beginsel waarmee begonnen wordt , treedt buiten zichzelf en wordt daarmee zijn andere , om vervolgens naar zichzelf terug te keren en zichzelf als de identiteit van dat beginsel en zijn andere opnieuw te constitueren .
De logica van Lacoue-Labarthe loopt anders .
Hij redeneert : men kan enkel van hetzelfde spreken door het te onderscheiden van , dus te betrekken op het andere ; ergo : hetzelfde kan niet op zichzelf worden gedacht .
Daaruit volgt dat het onderscheid , de differentie , de andersheid , dus het andere het primaat heeft .
Het is het andere dat zich ? differentieert ? tot hetzelfde en het andere .
Het andere is ? het ene verschillend in zichzelf ?
( Heraclitus ) .
Kortom , aldus Lacoue-Labarthe , ? het is de differentie die altijd oorspronkelijker is ?
( Poé 91 ) .
En daarom kan hetzelfde zich nooit aan de andersheid , dus aan de onzuiverheid onttrekken .

Dit betekent dat de mimesis iets ? neerzet ? als iets anders .
De mimetische representatie is niet identiek met het gerepresenteerde .
Immers , het gerepresenteerde onttrekt zich .
De weergave kan nooit pretenderen samen te vallen met het weergegevene .
Het onderscheid of verschil wint het altijd van de identiteit , hoewel tegelijkertijd het streven naar identiteit in de weergave niet kan worden losgelaten .
Het gaat immers om weer-gave , niet om een willekeurig geven .
Eventueel kan de niet-identiteit die de mimesis altijd met zich meebrengt als een verplaatsing worden begrepen : we laten de werkelijkheid verschijnen daar waar ze niet is ; elk spreken , citeren en lezen , kortom elke mimesis , is iets op een andere plaats zetten , iets in een andere context laten fungeren .

6 .
De mimesis zet iets op het toneel als iets anders .
Dat betekent dat de mimesis altijd tegelijkertijd iets maskeert .
Elke onthulling gaat gepaard met een verberging .
En hier is geen ontsnappen aan .
We komen niet voorbij het samengaan van onthulling en verberging ; we geraken niet tot de volmaakte transparantie .
We geraken nooit aan de waarheid , als waarheid transparantie zou moeten betekenen .
We komen niet ? achter ? de mimesis , bij het oorspronkelijke als zodanig .

Hiermee wordt opnieuw duidelijk dat Lacoue-Labarthes ? logica van de mimesis ? elke aanname van een ultieme , vaste grond of oorsprong - die een grond ván de mimesis zou zijn maar zich zelf buiten de mimesis zou bevinden - verbiedt .
De grond wordt voortdurend gediffereerd .

5 .
De identiteit van het subject

De mimesis vormt voor Lacoue-Labarthe niet alleen de toegang tot het vraagstuk van de waarheid , maar ook tot dat van het subject .
Lacoue-Labarthe blijkt in zijn theorie de aandacht te vestigen op twee tegengestelde aspecten van het subject zijn : het subject bestaat pas door een gestalte aan te nemen , maar tegelijkertijd blijft deze gestalte ? desisteren ? .
We zullen eerst ingaan op het desisteren , daarna op de gestaltevorming en ten slotte op de samenhang van beide aspecten .

Desistentie

Lacoue-Labarthe pakt de kwestie van het subject op als de vraag naar de identiteit van het subject , of liever naar de wijze waarop iemand een identiteit verwerft .
Met de nodige wijzigingen maakt hij gebruik van Freuds term identificatie ( Fi 122 ) .
Lacoue-Labarthe beschouwt de identificatie als een mimetisch proces .
In de identificatie is een verhouding tussen het ? zelf ? of het eigene enerzijds en de ander of het andere anderzijds in het spel .
Iemand wordt pas een zelf door zich een model eigen te maken - een ? exemplarisch model ? zoals dat nogal pleonastisch heet - , een model dat niet het subject zelf is , maar het andere van het subject .
Het is zoals bij de acteur die we besproken hebben .
De toeëigening gaat gepaard met onteigening .

Volgens Lacoue-Labarthe wordt in het traditionele denken over de zelfwording - hoe gesofisticeerd ook , zoals in Hegels Phänomenologie des Geistes - in feite een subject vóórondersteld , ook al zou dit subject aanvankelijk nog in een virtuele hoedanigheid verkeren .
Dit subject wordt wel voortdurend gedwongen het andere van zichzelf te ervaren en deze ervaring in zich op te nemen , maar ontwikkelt zich aldus vanuit zichzelf , neemt het andere in zichzelf op .
Een consequent denken van de mimesis echter , aldus Lacoue-Labarthe , vóóronderstelt geen subject of zelf , maar gaat uit van een individu dat niets eigens , niets karakteristieks heeft , dat ohne Eigenschaften is , voor alle rollen geschikt is .
Juist deze geschiktheid moet voorhanden zijn .
Er moet aldus een inherente oneigenlijkheid worden voorondersteld .
Het gaat om een zijnde dat oorspronkelijk open , buiten zichzelf , ek-statisch is , precies zoals Heidegger met de term Dasein aangeeft ( Fi 126 ) .

Het is niet geheel duidelijk of Lacoue-Labarthe Heideggers opvatting van het menselijke Dasein radicaliseert of enkel in andere termen herneemt .
In elk geval wijst Lacoue-Labarthe er om te beginnen op dat de ek-statische constitutie van het subject moet worden begrepen als gebrekkigheid , als onzelfgenoegzaamheid ( insuffisance ) .
Deze onzelfgenoegzaamheid is niet een voorbijgaand kenmerk van het individu tijdens zijn opvoeding , een kenmerk dat het individu in dat proces zou overwinnen , maar een permanente hoedanigheid van het subject .
De constitutie van het subject is tevens de deconstitutie van het subject , het subject is op oorspronkelijke wijze de infirmité van het subject , de zwakte , de onvastheid , het niet op eigen benen kunnen staan .

Lacoue-Labarthe speelt nu in op het complex van begrippen rond het staan , het stellen en het overeind zetten , zoals ook bij Heidegger het stellen en alle daarmee verwante of daarvan afgeleide begrippen een eminente rol spelen .
Lacoue-Labarthe wijst echter op hun tegenhangers , zoals het vallen en het neerhalen .
Hij gebruikt het woord se désister , dat normaliter ? afstand doen van ? betekent , meestal met betrekking tot een juridische handeling of verantwoordelijkheid .
Lacoue-Labarthe betrekt dit woord allereerst op de waarheid ( alètheia ) : behalve van een voortdurend zich terugtrekken en zich maskeren , spreekt hij van een se désister van de waarheid en van de instabiliteit van de waarheid ( Mi 249 ) .
Verderop , inmiddels sprekend over het subject , schept Lacoue-Labarthe op basis van deze term een neologisme : ? le ? sujet ? dé-siste ?
( zonder het se , Mi 260 ) .
Wanneer we bij het thema van het staan en het stellen ( en het overeenkomstige Latijnse vocabulaire ) willen aanknopen betekent dit zoiets als : het subject stapt af van zijn overeind staan , valt van zijn stelten , is niet stabiel , is geen consistente substantie .
Tegen deze achtergrond zouden we aan een vertaling kunnen denken met : ? het subject ontstelt zich ?
- maar geeft dit een duidelijke betekenis ?
- of met : ? het subject raakt ontsteld ?
- maar dit brengt vooral emotionele connotaties in het spel .
Laten we voor een Nederlandse vertaling dus maar onze toevlucht nemen tot een soortgelijk neologisme : de waarheid of het subject ? desisteert ? ;
terwijl we als zelfstandig naamwoord het woord ? desistentie ? kunnen invoeren .

Gestaltevorming

Nu , wat Heideggers ek-statische Dasein betreft zou het kunnen zijn dat dit in de ogen van Lacoue-Labarthe weliswaar ? ek - ? , maar toch nog te stevig op zijn benen staat .
Het gaat hier om een nuance-verschil , want ook volgens Lacoue-Labarthe komt het subject ? op zijn benen te staan ? , of anders gezegd , neemt het subject een gestalte aan .
Dat is volgens hem de andere zijde van wat in het mimetisch proces gebeurt .
Terwijl de desistentie , de ? zwakke ? kant van het mimetisch proces , in de geschiedenis van de westerse filosofie nauwelijks aandacht heeft gekregen , is de ? stevige ? kant van de mimesis daarin goed uitgekristalliseerd .
Met name in de filosofie van de kunst , maar ook daarbuiten , kan een heel complex van begrippen worden aangetroffen die als concretisering van de algemene , ? poietische ? mimesis kunnen gelden .

Het doel van het dichten , zo zegt Hegel bijvoorbeeld , is het bilden .
Dit woord bilden verwijst niet alleen naar het beeld , imago , en zo tevens naar verbeelding , imaginatio of , bij Kant , Einbildungskraft , maar ook naar formeren , naar het werk dat de beeldhouwer doet .
Dit bilden betekent hetzelfde als een ander woord dat bij Hegel vaak in één adem met bilden verschijnt , namelijk gestalten .
Het gestalten of de Gestaltung ( termen die ook bij Nietzsche en Heidegger veelvuldig voorkomen ) staat onder meer voor het formeren , vormgeven , boetseren , façonner zegt Lacoue-Labarthe , leidend tot een gestalte of figuur ( Gestalt wordt in het Frans vertaald met figure ) .
We weten ook dat Bildung , dat is ontwikkeling of beschaving , de connotatie heeft van schaven en polijsten .
Het Grieks dat hierachter steekt , bij Plato bijvoorbeeld , is plassein of plattein , hetgeen in de moderne talen terugkeert als plastiek , plastisch en plastic .
In het Latijn wordt dit aangeduid met fingere , waar de term fictie van afgeleid is .
Lacoue-Labarthe gebruikt het woord fiction , maar ook fictionnement , waarin het actief en plastisch fingeren sterker doorklinkt dan in het woord fictie .
Verwante termen zijn verder de Duitse woorden prägen en Prägung , die een vertaling mogen heten van het Griekse tupein en tupos , een terminologie die eveneens bij Plato voorkomt en die betekent een stempel ergens op of een zegel ergens in drukken .
Lacoue-Labarthe vertaalt het laatste woord met type , waarbij we moeten bedenken dat dit de sterke betekenis heeft van het gegraveerde of ingekerfde ( Po 78 - 79 , Mi 181 , Mu 88 en 200 ) .
De begrippen ? gestalte ? , ? figuur ? en ? type ? zijn bij Lacoue-Labarthe dus min of meer synoniem .

Duidelijk wordt waarom Lacoue-Labarthe twee van zijn belangrijkste boeken de ondertitels Typographies I en II heeft meegegeven .
In zijn essays wijst hij met regelmaat op de neiging van de filosofie om een bepaalde figuur of type te propageren .
Hij spreekt ook van ? figurale ontologie ? en van ? typologie ? .
Zijn deze termen nog tamelijk neutraal en beschrijvend bedoeld , ze vormen tevens een stap naar termen die een duidelijke kritiek op de westerse filosofie inhouden .

We kennen de kritiek van Heidegger op de geschiedenis van de westerse metafysica sinds Plato .
De metafysica heeft volgens Heidegger steeds met een te beperkte vraagstelling gewerkt , want zij bleef op het niveau van het zijnde als zijnde steken .
De metafysica vroeg enerzijds naar de meest algemene kenmerken van het zijnde en anderzijds naar het hoogste en daarom goddelijk zijnde .
De metafysica is aldus ontologie en theologie tegelijk , zo meent Heidegger , die samenvoegend spreekt van het ? onto-theologische wezen van de filosofie ? .
Met een dergelijke vraagstelling wordt volgens Heidegger de meer oorspronkelijke vraag naar het zijn vergeten .

Volgens Lacoue-Labarthe ligt het wezen van de metafysica in het feit dat zij installeert , dat zij iets bij wijze van fictie opricht , een figuur fictioneert ( Mi 199 ) .
Analoog aan Heideggers uitdrukking ? onto-theologie ?
- zoals hij naderhand uitdrukkelijk laat weten ( Mu 112 , noot ) - introduceert Lacoue-Labarthe de term ? onto-typologie ?
( o.a. Mi 173 e.v. en Su 274 ) .
De filosofie vervalt in de onto-typologie wanneer zij het zijn of de waarheid in de vorm van een bepaald type of figuur denkt , hieraan de hoogste en meest fundamentele status toekent en de desistentie ervan vergeet .
Met eenzelfde kritische strekking gebruikt Lacoue-Labarthe de term ? onto-mimetologie ?
( o.a. Im 97 ) .
Hieraan maakt de filosofie zich schuldig wanneer ze vergeet dat de mimesis , waarmee het zijnde om zo te zeggen ? in beeld ? komt , ook altijd met een verberging of onttrekking gepaard gaat .
De filosofie tracht van oudsher de transcendentie in een figuur te denken - we zouden reeds Plato?s Idee een figuur kunnen noemen - , maar vergeet de transcendentie - dat wil zeggen de desistentie - van de figuur .

Hoewel de trefwoorden ? onto-mimetologie ? of ? onto-typologie ? volgens Lacoue-Labarthe van toepassing zijn op de gehele geschiedenis van de metafysica , meent hij dat het installeren van een figuur in de moderne tijd een specifieke vorm aanneemt : dan gaat het volgens Lacoue-Labarthe steeds om een subjectieve figuur , een figuur die de mensheid voorstelt .
Als voorbeelden noemt hij de proletariër ( Marx ) , Zarathustra ( Nietzsche ) en Oedipus ( Freud ) .
Het meest directe voorbeeld levert het boek van Ernst Jünger uit 1932 , Der Arbeiter , met de ? typerende ? subtitel : Herrschaft und Gestalt .

Het mimetische subject

Lacoue-Labarthe wil nu het subject zo begrijpen dat daarin de fictionnement tot een gestalte ( figuur , type ) enerzijds en de desistentie anderzijds onlosmakelijk met elkaar verbonden zijn .
Zo betitelt hij het wezen van de opvoeding ( paideia , Bildung ) als de ? typo-grafie ? .
Het subject is immers noodzakelijkerwijs van de orde van de figuur of van de fictie in het algemeen , aldus Lacoue-Labarthe ( Mi 258 ) .
De plastische Gestaltung verschaft het subject een gestalte , die hem als standvastig doet verschijnen , maar die tegelijkertijd voortdurend onderuit wordt gehaald , tot desisteren wordt gebracht .
En juist omdat het subject desisteert , is het oorspronkelijk fictionnable ( Fi 127 ) .

Een consequentie van de desistentie van het subject is volgens Lacoue-Labarthe dat het subject nooit slechts één identificatiemodel aanneemt .
Men wil bijvoorbeeld zowel kunstenaar als wetenschapper zijn .
Het subject is altijd geconfronteerd met ten minste twee figuren , waarover het zich verdeelt of waartussen het oscilleert .
De figuur is nooit één , er is geen eenheid van het figurale , geen gefixeerdheid van het beeld , geen eigen beeld waar het subject zich volledig mee identificeert ( Su 261 ) .

De term ? beeld ? zou de gedachte kunnen oproepen dat Lacoue-Labarthes ? figuur ? louter een visuele zaak is .
Echter , in aansluiting zowel bij Plato?s gedachte dat het ? boetseren ? van het subject bij uitstek door verhalen plaatsvindt , als bij de psychoanalytische theorie van Lacan , gaat Lacoue-Labarthe ervan uit dat de figuur vooral als een zaak van de taal moet worden begrepen .
De (de)constitutie van het subject wordt primair door de taal tot stand gebracht .
Het subject ? figureert ? bij uitstek in en door de taal .

Lacoue-Labarthe accepteert Lacans theorie van het subject , maar scherpt enkele punten verder aan .
Allereerst merkt hij op dat de ? imaginaire orde ? niet enkel de heelheid van het subject tot stand brengt , maar ook het verlies van het subject vertegenwoordigt .
In het beeld dat het in de spiegel ziet verliest het subject zichzelf evenzeer als dat het erop steunt ( Su 260 ) .
Voorts stelt Lacoue-Labarthe dat de ? symbolische orde ? niet één splijting of splitsing van het subject teweegbrengt , niet één Ander in zich bergt , maar het subject bestookt met een veelvoud aan anonieme discoursen , van steeds weer anderen , ten gevolge waarvan het subject versplinterd en verspreid , gefragmenteerd en gepluraliseerd wordt ( Mi 259 - 260 ) .
De onstandvastigheid van het subject betreft dus niet alleen het feit dat het eigene in ? het mimetische leven ? altijd op het andere aangewezen blijft , maar wordt nog versterkt doordat het eigene zich hierbij tot zo véél anderen verhoudt .

En dat blijkt soms moeilijk te aanvaarden .
Het subject is nooit zonder mimesis , zonder figuur , maar het subject kan zo sterk ? gefixeerd ? raken op zijn figuur , of áls figuur , dat zijn desistentie in de vergetelheid raakt .
Met andere woorden , wanneer met betrekking tot het subject de onto-typologie prevaleert , of wanneer zoals Lacoue-Labarthe zegt , de onto-typologie zich voltooit in het subject , wordt vergeten dat het eigene nooit méér kan zijn dan een steeds opnieuw desisterende gestalte , een fragiele vormgeving die voortdurend tot ineenstortens toe wordt geplaagd door de transcendentie , de terugtrekking of het veelvoudig andere .

Wanneer we bijvoorbeeld achteraf de vraag stellen waarom Plato niet gewoon de mimesis in haar ? algemene ? betekenis accepteert , zal het antwoord dat Lacoue-Labarthe op deze vraag geeft ons niet meer verbazen .
Zijn diagnose is dat Plato de gevolgen van een dergelijke acceptatie vreest : niet alleen het verlies van identiteit in het algemeen , maar ook de onmogelijkheid tot een vaste verdeling van rollen en functies te komen en de sociale destabilisatie die dit met zich meebrengt ( Im 276 ) .

Duidelijk is dat de theorie van Lacoue-Labarthe over de identiteit van het subject een toepassing vormt van zijn grondidee over de mimesis : doordat de mimesis met de oorspronkelijke supplementariteit behept is , wordt het mimetisch proces van elke ultieme grond beroofd ; de vormgeving van het subject tot een gestalte kan zich daarom evenmin op een ultieme vaste grond beroepen en is dus wezenlijk instabiel , desisterend .
We begrijpen dat Lacoue-Labarthe met deze gedachtegang een belangrijk kritisch instrument in handen heeft gekregen , niet alleen ten aanzien van de theorie van het subject , maar ten aanzien van de gehele metafysica : de metafysica vergeet de oorspronkelijke supplementariteit die in de algemene mimesis besloten ligt , vergeet de onttrekking van elke vaste grond onder de mimesis en vergeet de desistentie van de gestalte .
Anders gezegd , de metafysica schuift ten onrechte een vaste grond onder het denken , trekt op deze grond een bepaalde gestalte overeind die de definitieve figuratie van de waarheid zou vormen en beveelt deze gestalte ter imitatie aan - hetgeen impliceert dat de mimesis slechts als imitatie wordt begrepen .

6 .
Een vergelijking met Heidegger

De lezer die enigszins bekend is met het werk van Heidegger zal opmerken dat Lacoue-Labarthe een positie inneemt die niet ver verwijderd is van die van Heidegger .
Inderdaad volgt Lacoue-Labarthe in grote lijnen het ? paradigma ? van Heideggers denken .
Dit blijkt bijvoorbeeld uit de reactie van Lacoue-Labarthe op Levinas .
Levinas meent een ander te kunnen aanspreken die zich ? voorbij de ontologie ? zou bevinden .
Deze ander zou dan ook staan voor een ? anders dan zijn ? .
Volgens Lacoue-Labarthe daarentegen is er geen ? voorbij de ontologie ? , althans geen voorbij het zijnsdenken van een differentiële ontologie à la Heidegger .
Als we de ander aanspreken , zo redeneert Lacoue-Labarthe , richten we ons niet enkel tot de ander als zijnde , maar juist tot de mogelijkheid dat hij anders is dan het zijnde , en derhalve tot het zijn van de ander - dáárin ligt volgens hem de alteriteit van de ander ( Poé 97 - 98 ) .

We weten dat Heidegger zijn kritiek op de metafysica bij uitstek demonstreert met behulp van deze ontologische differentie , tussen het zijnde en het zijn van het zijnde , ook al zou hij deze niet meteen aan de hand van de ander thematiseren .
Voor Heidegger gaat het erom dat de metafysica enkel in termen van zijnden denkt en - hun differentie met - het zijn vergeet .
Lacoue-Labarthe volgt Heidegger in deze kritiek op de metafysica .
Hij gebruikt andere termen , maar de posities zijn analoog : op de plaats van Heideggers kritische uitdrukking ? onto-theologie ? treedt bij Lacoue-Labarthe de ? onto-typologie ? ten tonele , de ? ontologische differentie ? is vervangen door de ? oorspronkelijke supplementariteit ? , terwijl Heideggers gedachte dat elke grond een afgrond is in het begrip ? desistentie ? terugkomt .

Daar staat tegenover dat het kernbegrip ? waarheid ? bij Heidegger niet op dezelfde eenvoudige manier kan worden vervangen door de mimesis bij Lacoue-Labarthe .
Voor Lacoue-Labarthe vormt enkel de mimesis de toegang tot de problematiek van de waarheid , óók tot Heideggers opvatting van de waarheid als alètheia , als een Lichtung die met een verberging gepaard gaat .
Sterker nog , Lacoue-Labarthe stelt dat de mimesis het wezen van de alètheia is ( Im 194 ) .
Dus terwijl voor Heidegger de waarheid het ? laatste woord ? vormt , legt Lacoue-Labarthe de mimesis als het wezen hiervan bloot .
Gegeven de geschiedenis van de filosofie erkent Lacoue-Labarthe wel dat Heideggers waarheidsopvatting zíjn ( Lacoue-Labarthes ) opvatting van de mimesis het meest nabijkomt , zonder echter daarmee samen te vallen .
Consequent als hij is ( de mimesis kent immers geen identiteit ) , merkt Lacoue-Labarthe op dat niets zoveel lijkt op de mimesis als de alètheia ( Mi 248 ) .

Lacoue-Labarthe verwijt Heidegger echter het mimetische karakter van de alètheia nooit te hebben erkend .
Waar Heidegger de westerse filosofie aanklaagt omdat deze het zijn is vergeten , klaagt Lacoue-Labarthe dat Heidegger hardnekkig heeft geweigerd de mimesis serieus te nemen .
Als Heidegger er al op inging , liet hij het begrip mimesis in de beperkte betekenis van imitatie staan , zodat hij zich bij Plato?s afkeuring kon aansluiten ( Im 170 ) .
In de ogen van Lacoue-Labarthe loopt Heidegger dan ook het gevaar in de valkuil van de mimesis te stappen , door namelijk de oorspronkelijke supplementariteit weer te vergeten .
Terwijl Lacoue-Labarthe gemakkelijker de oneigenlijkheid aanvaardt , die immers de ? wet ? van de mimesis is , wekt Heidegger inderdaad de indruk nog op een bepaalde eigenlijkheid te willen bouwen .
Heidegger doet dat in feite op twee verschillende manieren : de ene keer onderkent hij een manifeste oneigenlijkheid maar verwijst dan naar een eigenlijkheid ? daarachter ? , namelijk de eigenlijkheid van het zijn - terwijl voor Lacoue-Labarthe ook het zijn nog mimesis is .
De andere keer blijkt Heidegger bepaalde onderdelen van de manifeste werkelijkheid zelf als positieve en eigenlijke manifestaties van het zijn te beschouwen - terwijl Lacoue-Labarthe zich tegenover zulke zaken veel kritischer opstelt omdat er altijd óók oneigenlijkheid in het spel is .
Zo zal Lacoue-Labarthe het verwijt van onto-typologie niet alleen tegen de metafysica , maar ook tegen Heidegger uitspelen , zoals we in hoofdstuk 3 zullen zien .

De ? poietische ? taal

Lacoue-Labarthe en Heidegger stemmen met elkaar overeen in de gedachte dat de primaire vorm van technè ( en daarmee van de mimesis à la Lacoue-Labarthe ) de taal is ( Fi 130 ) .
We moeten de taal niet allereerst opvatten als de weerspiegeling van de werkelijkheid , die de mens in staat stelt óver de werkelijkheid te communiceren en er instrumenteel op in te grijpen , maar als de ontsluiting van de werkelijkheid , als de benoeming en verwoording van wat er is , met dien verstande dat wat er is , er pas als zodanig is via de verwoording .
Slechts door de gave van de taal wordt de wereld gegeven , de taal is het eerste supplement van de phusis , de eerste sur-croît ( ? extra aanwas ? ) van de phusis , de taal laat de phusis tot aanwezigheid komen maar bewaart haar tegelijkertijd in haar crypte , aldus Lacoue-Labarthe , die de taal paradoxalerwijs als de ? oorspronkelijke mimesis ? aanduidt ( Im 194 ) .
Lacoue-Labarthe volgt hier Heideggers opvatting van de taal als Dichtung .
Aan de Dichtung komt bij Heidegger een transcendentale status toe : zij is de mogelijkheidsvoorwaarde van de geschiedenis , van de onthulling van het zijn ( Poh 15 ) .

In het algemeen kan worden opgemerkt dat het mimetische karakter van de taal eveneens aan de orde is in het feit dat men noodgedwongen altijd woorden van anderen gebruikt , zodat in ieder praten een zeker napraten zit .
Maar deze mimesis van reeds bestaande taal moet als secundair worden beschouwd ten opzichte van de talige mimesis die in het praten óver de wereld , of liever in het ten tonele voeren ván de wereld ligt .
Ook het structuralistische principe dat een woord slechts betekenis heeft al naar gelang de wijze waarop het naar andere woorden verwijst , reikt weliswaar heel ver , maar mag niet worden verabsoluteerd .
Aan de intra-linguistische verwijzingen gaat immers uiteindelijk de pretentie van een extra-linguistische verwijzing vooraf - pretentie , omdat het buitentalige waarnaar verwezen wordt primair weer door de taal wordt gepresenteerd .

Uit het feit dat de taal als de ? dichtende ? ontsluiting van de werkelijkheid ( Heidegger ) of als de ? oorspronkelijke mimesis ?
( Lacoue-Labarthe ) wordt aangeduid , blijkt dat de taal door beiden wezenlijk als scheppend wordt begrepen - dus in zekere zin als ? literatuur ? .
We kunnen nu nader ingaan op de thematiek waarmee dit hoofdstuk begon .
Aan de orde is echter niet alleen de verhouding tussen filosofie en literatuur , maar ook - binnen de ? literatuur ?
- de verhouding tussen mythe , poëzie en proza .

Zoals gezegd luidt het traditionele standpunt van de filosofie dat ze zich op de logos dient te oriënteren .
Ze zet zich hiermee onder meer af tegen de muthos .
Het standpunt van Heidegger daarentegen is dat de filosofie de muthos geenszins dient af te zweren .
Heidegger argumenteert dat muthos en logos niet wezensvreemd aan elkaar zijn , hetgeen volgens hem blijkt uit de oorspronkelijke Griekse betekenis van deze begrippen : beide begrippen zouden uiteindelijk duiden op een ? doen verschijnen ? .
Nu wordt het wezen van de taal als Dichtung , als het benoemende ontsluiten van de werkelijkheid , door Heidegger aangeduid met het woord Sage , maar dit woord geldt bij hem tegelijkertijd als de Duitse vertaling van het Griekse woord muthos .
De muthos of Sage is bij Heidegger dus het trefwoord voor de poëzie , de literatuur , de kunst in het algemeen en zelfs de taal in het algemeen , maar betekent ook nog steeds ? mythe ? .
Anders gezegd , Heidegger brengt poëzie , literatuur , kunst en taal op de noemer van de mythe .
De mythe is dan ook zo?n zaak waarin Heidegger graag een bevoorrechte verschijningswijze van de waarheid herkent .

Bij uitstek Heideggers visie op de relatie tussen de filosofie en de poëzie is onder kritiek gesteld door Alain Badiou , met name in zijn Manifeste pour la philosophie ( 1989 ) .
Badiou meent dat de filosofie gedurende bijna twee eeuwen - van Hölderlin tot Celan - een ? tijdperk van de dichters ? heeft doorgemaakt .
De filosofie heeft zich in die periode - volgens Badiou ten onrechte - aan de poëzie ? gehecht ? , dat wil zeggen , ze heeft het formuleren van uitspraken over het zijn en de tijd aan de poëzie overgelaten .
Momenteel kan en moet de filosofie zich volgens Badiou weer ? onthechten ? van de poëzie en de volledige vierhoek van haar generatieve ? condities ? herstellen : de wiskunde ( of de wetenschap in het algemeen ) , de poëzie ( of de kunst in het algemeen ) , de liefde en de politiek .

In zijn reactie op Badiou?s Manifeste stelt Lacoue-Labarthe dat een bepaalde filosofie - culminerend in die van Heidegger - zich niet zozeer aan de poëzie , maar veeleer , via de poëzie , aan de mythe heeft gehecht .
Badiou meent zich te keren tegen een tijdperk waarin in de filosofie een laten we zeggen ? dichterlijke inslag ? overheerste , maar ziet over het hoofd dat het in dat filosofische tijdperk - van Schelling tot en met Heidegger - in feite om de mythe ging , zo constateert Lacoue-Labarthe ( Hp 54 , 62 ) .
Hoewel de mythe de geboortegrond van de poëzie of van de literatuur in het algemeen vormt , valt de poëzie volgens Lacoue-Labarthe niet meer samen met de mythe .
Aan de hand van het werk van Hölderlin ( en de studie daarvan door Walter Benjamin ) laat Lacoue-Labarthe zien dat juist bij Hölderlin het principe van een andere , moderne poëzie-opvatting opkomt , namelijk het principe van de ? soberheid ? of ? nuchterheid ? , een principe dat de poëzie veeleer ? prozaïsch ? maakt en het mythische aspect ervan ? deconstrueert ? .
Het is deze prozaïsche wending - of ? verletterlijking ?
( littéralisation , Poé 77 ) - waardoor de poëzie afstand neemt van de mythe .
Lacoue-Labarthe kan nu zowel bij Badiou als bij Heidegger een misvatting aanwijzen : terwijl Badiou zoals gezegd miskent dat de door hem gewraakte stijl van filosoferen zich niet aan de poëzie maar aan de mythe heeft gehecht , ziet Heidegger niet in dat de feitelijke poëzie zich - reeds bij Hölderlin - van de mythe heeft losgemaakt .
Heidegger blijft daardoor ten onrechte poëzie en mythe met elkaar identificeren , aldus Lacoue-Labarthe ( Hp 75 , 149 ) .
En mede door deze vereenzelviging komt Heidegger ertoe zich aan de mythe vast te klampen .

En nu de poëzie of de literatuur in het algemeen het mythische voor het prozaïsche heeft ingeruild , hoeft de filosofie wat Lacoue-Labarthe betreft zich van een dergelijke poëzie niet te onthechten ( Hp 77 ) .
Terwijl Badiou de filosofen vraagt het gebaar van Plato te herhalen ( met name met een toewending naar de wiskunde ) , vreest Lacoue-Labarthe dat dit een hernieuwde uitsluiting van de ? dichters ? betekent ( Hp 47 ) .
In de ogen van Lacoue-Labarthe heeft de literatuur in de moderne tijd een wezenlijke verandering ondergaan , maar blijft haar belang en zeggingskracht onverminderd groot .

We zien dat de vormen waarin de mimesis zich voltrekt , en bij uitstek de poietische taal , in de visie van Lacoue-Labarthe niet zonder historische differentiatie en ontwikkeling is .
Lacoue-Labarthe erkent dat daarbij hier en daar een zekere ontmythologisering plaatsvindt .
Anders dan Heidegger oordeelt Lacoue-Labarthe over deze ontmythologisering niet zonder meer negatief .
Dit maakt hem echter niet tot een aanhanger van het Verlichtingsdenken , als dit laatste zou betekenen dat de mythe tot een achterhaalde en verkeerde vorm van poièsis zou worden verklaard , die slechts vervangen kan worden door meer rationele vormen van menselijke activiteit .
Immers , in de eerste plaats betekent minder mythe in zijn ogen geenszins meer rationaliteit en in de tweede plaats is er in de geschiedenis geen telos aan te wijzen waar de ontmythologisering deel van zou uitmaken .
De kritiek van Lacoue-Labarthe op Heidegger brengt hem er in elk geval niet toe een radicaal ander paradigma voor het denken te kiezen .

II .
De gefixeerde figuur .
Lacoue-Labarthe over het nazisme

1 .
Inleiding

In het voorgaande hoofdstuk hebben we gezien hoe Lacoue-Labarthe op basis van een hernieuwde interpretatie van de mimesis een kritische theorie van de identificatie ontwikkelt , op basis waarvan hij het subject als een desisterende gestalte opvat .
Ook is in het vorige hoofdstuk duidelijk geworden hoe Lacoue-Labarthe deze mimetische identificatie-theorie inzet tegen de metafysica , die volgens hem de desistentie vergeet en zich daardoor als een ? onto-typologie ? ontpopt .

In het onderhavige hoofdstuk staat de politieke filosofie van Lacoue-Labarthe centraal .
Het ligt voor de hand dat ook deze politieke filosofie een uitwerking vormt van zijn identificatie-theorie .
Lacoue-Labarthe zelf markeert de overgang van zijn theorie van de identificatie naar de politieke filosofie in de vorm van een voorzichtige vraag : ? Waarom zou uiteindelijk het probleem van de identificatie in het algemeen niet het probleem van het politieke zelf zijn ? ?
( Im 173 ) .
Maar feitelijk twijfelt Lacoue-Labarthe er niet aan dat uit de theorie van de individuele identificatie - die in het vorige hoofdstuk is behandeld - conclusies kunnen worden getrokken ten aanzien van de collectieve identificatie en dat daarmee het meest wezenlijke vraagstuk van de politiek in behandeling wordt genomen .
In deze stap van het individuele naar het collectieve en politieke volgt Lacoue-Labarthe in grote lijnen een onderdeel van de theorie van Freud ; dit vormt het eerste onderwerp dat in paragraaf 2 kort zal worden toegelicht .
Voorts zal daar de politieke filosofie van Lacoue-Labarthe globaal worden gesitueerd aan de hand van het klassieke onderscheid tussen poièsis en praxis .
En ten slotte zal daar worden toegelicht waarom Lacoue-Labarthe in de zojuist geciteerde vraag van het politieke spreekt .

De kern van de politieke filosofie van Lacoue-Labarthe bestaat in een kritische analyse van het nazisme , een van de belangrijkste vormen van het totalitarisme , dat zo bepalend is geweest voor de geschiedenis van de 20e eeuw .
We begrijpen dat Lacoue-Labarthe een verband wil aantonen tussen het totalitarisme en een bepaalde pervertering van het proces van identificatie .

Lacoue-Labarthe heeft zijn werk over deze problematiek ten dele voorgelegd in teksten die hij samen met vriend en collega Jean-Luc Nancy heeft gepubliceerd , zoals met name Le mythe nazi ( 1991 ) .
Ik zal in dit hoofdstuk putten uit de diverse teksten van Lacoue-Labarthe met inbegrip van de samen met Nancy geschreven teksten alsof deze één geheel vormen .
Hoewel we hier en daar op verschillen van inzicht tussen Lacoue-Labarthe en Nancy zullen stuiten , laat ik het eigen karakter van Nancy?s politieke filosofie verder buiten beschouwing .

Het is de inzet van Lacoue-Labarthe en Nancy licht te werpen op de relatie tussen het nazisme en een bepaalde historische ontwikkeling van de westerse cultuur en filosofie .
In paragraaf 3 van dit hoofdstuk zal hun schets van deze geschiedenis worden weergegeven en in paragraaf 4 hun reconstructie van het nazisme als zodanig .
Daarna zal ik hun filosofische verklaring van het nazisme aan een kritische beschouwing onderwerpen .
Daarbij gaat het allereerst om de zogeheten ? metafysica van het subject ?
( paragraaf 5 ) en vervolgens om de door Lacoue-Labarthe ontwikkelde kritiek van de ? onto-typologie ?
( paragraaf 6 ) .

Lacoue-Labarthe en Nancy richten hun blik niet enkel op het nazisme , op een verschijnsel dat mogelijkerwijs definitief tot het verleden behoort , maar ook op de politiek in de huidige tijd .
Het ligt voor de hand dat een niet-totalitaire politiek afstand moet nemen van de onto-typologie en derhalve een zekere ? terugtrekking van de figuur ? moet ondergaan .
Tegelijkertijd vestigen Lacoue-Labarthe en Nancy de aandacht op een nieuwe vorm van totalitarisme , die door deze terugtrekking van de figuur helemaal niet wordt uitgesloten .
Dit alles zal in de laatste paragraaf ( paragraaf 7 ) van dit hoofdstuk aan de orde komen .

2 .
Politieke identificatie

Freud

Dat Lacoue-Labarthe zich bij zijn stap van zijn theorie van de individuele identificatie naar de politieke filosofie kan beroepen op een specifiek onderdeel van de theorie van Freud spreekt niet meteen vanzelf .
Wanneer we identificatie heel algemeen begrijpen als de constitutie van de menselijke identiteit , zouden we immers enerzijds kunnen zeggen dat in feite ál het werk van Freud over identificatie handelt en anderzijds dat Freuds aandacht hierbij uitgaat naar zaken als de structuur van de psyche , sexualiteit , verhoudingen in het gezin en dergelijke , zonder dat een rechtstreeks verband met politieke kwesties in het oog springt .
Echter , wanneer Freud de term ? identificatie ? als zodanig gebruikt , blijkt deze term de specifieke betekenis van ? vereenzelviging met een ander ? te krijgen én in een onmiddellijk sociaal-politieke context te staan .

In Massenpsychologie und Ich-analyse ( 1921 ) onderzoekt Freud de vorming van ? georganiseerde ? massa?s , zoals de kerk en het leger .
Freud onderscheidt twee soorten gevoelsbindingen in zulke massa?s : het individu is enerzijds gebonden aan de leider en anderzijds aan de andere individuen van de massa .
In eerste instantie benoemt Freud alleen de tweede soort als ? de zogenaamde identificaties ( Identifizierungen ) ? .
Dus waar we wellicht zouden verwachten dat juist de binding aan de leider als identificatie wordt betiteld , blijkt Freud met ? identificatie ? allereerst te doelen op de vereenzelviging met die ander die min of meer als gelijke naast het individu staat : in de massa ? gedragen de individuen zich alsof zij gelijkvormig zijn , dulden zij de eigen aard van de ander , stellen zichzelf aan hem gelijk en bespeuren geen gevoel van afkeer jegens hem ? .

In het hierop volgende hoofdstuk VII , getiteld Die Identifizierung , gaat Freud over tot een beschouwing van processen die , wat de kleine jongen betreft , vertrekken vanuit wat Freud nu noemt de identificatie met zijn vader enerzijds en de ? bezetting ? van zijn moeder als (liefdes)object anderzijds .
Dit zou kunnen betekenen : bij een ? object ? hoort de term ? bezetting ? , bij een verhoopt gelijk ? subject ? hoort de term ? identificatie ? .
Enkele pagina?s verder volgt echter de verrassende opmerking dat ? de identificatie de oorspronkelijkste vorm van gevoelsbinding aan een object ? is , zodat de kenmerken van de objectbezetting nu ook aan de identificatie lijken te worden toegeschreven .
Freud legt vervolgens een zeer ingewikkeld stelsel van mogelijke ontwikkelingen bloot : identificatie en objectkeuze kunnen inderdaad in elkaars plaats komen en zich tot elkaar ontwikkelen en regrediëren ; ook blijkt de vader het object te kunnen worden ; en het object kan voorts worden geïntrojecteerd in het Ik en zich daar als het Ik-ideaal presenteren .
Tussendoor wordt duidelijk dat Freud de identificatie - evenals Lacoue-Labarthe - als een mimetisch proces beschouwt .
Zo noemt hij de identificatie met de vader een ? vorbildliche identificatie ? en spreekt hij van ? de gekopieerde persoon ? .

Hoewel Freud in een voetnoot aan het eind van hoofdstuk VII toegeeft ? het wezen van de identificatie niet volledig behandeld te hebben ? , staat niettemin aan het eind van hoofdstuk VIII het begrip identificatie centraal in de definitie ( ? formule ? ) van de massa : de massa is ? een zeker aantal individuen die één en hetzelfde object in de plaats van hun Ik-ideaal hebben gesteld en die zich dientengevolge in hun Ik met elkaar hebben geïdentificeerd ? .
Omdat Freud inmiddels duidelijk heeft gemaakt dat zowel het ? object ? als het ? Ik-ideaal ? naar de vader - of naar een ? vader-figuur ?
- kunnen verwijzen , blijkt uit deze definitie dat Freud het zwaarte- of richtpunt van de identificatie uiteindelijk bij de vader , c.q. de leider van de massa legt .
Wat Freud wil beredeneren is hoe deze leider het vorbildliche object wordt dat als Ik-ideaal functioneert .
Daarom zijn we nu wel gerechtigd ook de verhouding van het individu tot de leider identificatie te noemen .
Deze verhouding kan vervolgens breder worden opgevat , namelijk als die van het individu tot welke ? figuur ? dan ook , om de term van Lacoue-Labarthe te gebruiken .
Deze ? figuur ? is niet noodzakelijkerwijs een feitelijk aanwezige leider , maar kan ook een zeer abstracte hoedanigheid aannemen .
Van belang is slechts dat er een ? figuur ? is aan de hand waarvan ieder individu de eigen identificatie tot een ? gestalte ? of ? figuur ? vormgeeft .
En wanneer dit op ? massale ? schaal gebeurt , is er geen wezenlijk verschil meer tussen de totstandkoming van de individuele identiteit en die van een collectieve identiteit , bijvoorbeeld van een volk of een natie .
We zullen overigens aan het eind van dit hoofdstuk nog zien dat Lacoue-Labarthe de vraag stelt in hoeverre in de hedendaagse politiek de ? figuur ? noodzakelijk blijft .

Poièsis en praxis

In de visie van Lacoue-Labarthe ligt de fundamentele inzet van de politiek in het mimetisch proces waarin de collectieve identiteit tot stand komt .
Nu hebben we in het vorige hoofdstuk gezien hoe Lacoue-Labarthe de opvatting van de mimesis nieuw leven wist in te blazen door haar als een zaak van poièsis te beschouwen .
Uit een en ander vloeit voort dat hij de politiek eveneens als in de eerste plaats een zaak van poièsis opvat - en derhalve niet van praxis .
We zouden kunnen zeggen dat poièsis en praxis twee verschillende vormen van ? doen ? betekenen , namelijk maken en handelen .
Voor Aristoteles stond vast dat de politiek een uitvloeisel diende te zijn van de praxis , het handelen en spreken ten overstaan van elkaar , terwijl de poièsis , het scheppen of maken van iets , in de politiek geen wezenlijke plaats kon innemen .
In het verlengde van de zienswijze van Aristoteles heeft bijvoorbeeld Hannah Arendt de moderne samenleving gediagnosticeerd als een bestel waarin ten onrechte het primaat bij de poièsis is komen te liggen .
Ook bij Lacoue-Labarthe heeft de poièsis het primaat , maar zonder dat hij daarbij aantekent dat het een moderne aberratie betreft en dat de politiek ? eigenlijk ? een vorm van praxis zou moeten zijn .
Deze stellingname wordt overigens door Lacoue-Labarthe bij mijn weten nergens verantwoord en misschien ligt hier dan ook wel de achilleshiel van zijn hele betoog .
Het lijkt voor hem eenvoudigweg vanzelf te spreken dat de praxis altijd secundair is ten opzichte van de poièsis .
Dit betekent bijvoorbeeld dat het politieke debat tussen de burgers als vorm van praxis pas richting krijgt door , en in het kader staat van , de gezamenlijke mimetische schepping van een collectieve identiteit .

Hoewel in dit hoofdstuk diverse teksten aan de orde zullen komen die door Lacoue-Labarthe en Nancy samen zijn gepubliceerd , onderscheidt Lacoue-Labarthe zich op dit punt van poièsis en praxis niet alleen van bijvoorbeeld Aristoteles en Arendt , maar ook van Nancy .
Er is aan de poièsis niets waardoor ze wezenlijk een individueel of juist een collectief doen zou zijn , terwijl de praxis altijd begrepen is als iets dat zich op welbepaalde wijze daartussenin bevindt , immers als een individueel doen ten overstaan van andere individuen .
Nancy , die in werken als L?expérience de la liberté ( 1988 ) en Être singulier pluriel ( 1996 ) consequent uitgaat van het singulier zijn van het zijn , meent dan ook in een reactie op Lacoue-Labarthe dat de praxis oorspronkelijker is dan de poièsis .
Overigens betekent dit niet dat Nancy het belang van de mimesis miskent , maar dat hij de mimesis op de praxis ent .
Het feit dat Lacoue-Labarthe vanuit de poièsis en Nancy vanuit de praxis denkt , heeft tevens te maken met hun oriëntatie op geheel verschillende etappes in de filosofische ontwikkelingsgang van Heidegger .
Terwijl het werk van Nancy kan worden begrepen als een herdenken van Heideggers Sein und Zeit ( 1927 ) , ligt de kern van het werk van Lacoue-Labarthe in een herdenken van Heideggers ? Der Ursprung des Kunstwerkes ?
( 1936 ) .

Voorts valt op dat Lacoue-Labarthe weinig aandacht besteedt aan een terrein dat traditioneel bij uitstek tot de poièsis wordt gerekend , namelijk de economische kant van de samenleving .
Overigens valt bij Aristoteles alleen de producerende arbeid onder de poièsis , terwijl het beheer van de economie tot de praxis behoort .
Verder moet worden opgemerkt dat ook ten aanzien van de arbeid de meningen verschillen .
Zoals bekend rekent Marx de arbeid - en daarmee de economie als zodanig - tot de praxis , omdat hij de arbeid beschouwt als de weg waarlangs de mens betrekkingen met de medemens aangaat en tot zelfontplooiing komt .
Marx meent dus dat juist de arbeid moet beantwoorden aan hetgeen de van Aristoteles stammende traditie met het begrip praxis altijd voor ogen had , namelijk de maatschappelijke zelfverwerkelijking van de mens .
Lacoue-Labarthe gaat echter niet in op de rol die de economie en de arbeid - of ze nu als poièsis of als praxis worden begrepen - in de samenleving speelt , waarschijnlijk omdat hij van mening is dat de poièsis van de nationale identiteit van groter gewicht is dan de eventuele poièsis in economische zin .

Het politieke

Blijkens het feit dat hij spreekt van het politieke sluit Lacoue-Labarthe zich aan bij het door de Franse politieke filosoof Claude Lefort geïntroduceerde onderscheid tussen de politiek en het politieke .
De politiek betreft bij Lacoue-Labarthe de empirische , factische , ontische aspecten van een altijd specifiek bestel waarin een samenleving zich organiseert , terwijl het politieke moet worden beschouwd als de ontologische ? ruimte ? die de kaders afbakent waarbinnen de politiek tot stand komt .
Deze ontologische ? ruimte ? omvat de heersende opvattingen omtrent de waarheid , de werkelijkheid , de mens en dergelijke , die als vooronderstellingen aan de politiek ten grondslag liggen .
Het politieke is volgens Lacoue-Labarthe dan ook niet voorwerp van politicologisch of sociologisch onderzoek , maar van filosofisch onderzoek .
Het politieke en het filosofische zijn onlosmakelijk met elkaar verbonden , aldus Lacoue-Labarthe ( Fin 494 ) .

In feite plaatst Lacoue-Labarthe het door Lefort gemaakte onderscheid tussen de politiek en het politieke op één lijn met Heideggers onderscheid tussen het zijnde en het zijn van het zijnde , de ontologische differentie .
Bij Heidegger verschijnt de ontologische differentie dan ook wel als het onderscheid tussen de polis in de beperkte politieke zin van het woord en de polis als de plek bij uitstek waar de mens een verhouding tot het zijn aangaat .
Met enige regelmaat haalt Lacoue-Labarthe in zijn teksten een uitspraak van Heidegger hierover uit diens Einführung in die Metaphysik ( 1935 ) aan :

? Men vertaalt polis door ? staat ? en ? stadstaat ? ;
dit geeft er niet de volle betekenis van weer .
Veeleer betekent polis de plek , het er ( Da ) , waarin en als hetwelk het er-zijn ( Dasein ) als zijnshistorisch is .
De polis is de historische plek , het er , waarin , waaruit en waarvoor geschiedenis geschiedt ?
( GA 40 , 161 ) .

Deze uitspraak komt volgens Lacoue-Labarthe neer op de stelling dat het wezen van de politiek niets politieks is , geheel analoog aan de bekende stelling van Heidegger dat het wezen van de techniek niets technisch is ( zie voor dit laatste GA 7 , 7 ) .
Volgens Heidegger immers ligt het wezen van de politiek en van de techniek ( en van wat dan ook ) in het zijn dat zich hierin inricht dan wel zich hieruit juist terugtrekt .
Ook kan worden geconcludeerd dat de polis voor Heidegger het equivalent is van de technè in haar verhouding tot de phusis .
De polis is evenals bijvoorbeeld de Dichtung één van de termen die bij Heidegger staan voor de ontsluiting van het zijnde als zodanig .
Heidegger stelt dan ook dat onder meer het denken en het dichten niet pas politieke zaken worden door een relatie met staatszaken aan te gaan , maar in feite in zichzelf politieke activiteiten zijn , hoewel ze tegelijkertijd , omdat ze ontsluiten , evenzeer apolitieke activiteiten ( apolis ) zijn ( GA 40 , 161 - 162 ) .
En niet voor niets opent Heidegger enkele pagina?s na deze passage over de polis een uitvoerige bespreking van de verhouding tussen technè en phusis ( GA 40 , vanaf 168 ) .
Kortom , de polis is het ? er ? van het zijn , van de waarheid ( alètheia ) zelf .
Lacoue-Labarthe drukt dit ook wel zo uit dat Heidegger in de geciteerde uitspraak de polis niet als een politieke maar als een archi-politieke instantie omschrijft ( Im 161 ) .
Dit archi-politieke is wat Lacoue-Labarthe op het oog heeft als hij van het politieke spreekt ( Hp 161 ) .

We begrijpen dat Lacoue-Labarthe het politieke wil inzetten om tot een deconstructie van de politiek te komen , analoog aan de wijze waarop Heidegger de metafysica wil overwinnen door op de ontologische differentie te wijzen .
Tevens is duidelijk dat dit onderscheid goed spoort met de twee kanten van het mimetisch proces waarin de nationale identiteit vervat ligt : enerzijds de gestaltevorming , het werk van de politiek , en anderzijds de desistentie , waarop in de visie van Lacoue-Labarthe het politieke uitzicht biedt .
Hier zien we waarom ? de identificatie in het algemeen ? het probleem van ? het politieke zelf ? vormt , zoals Lacoue-Labarthe in de vraag suggereerde die we bij de aanvang van dit hoofdstuk geciteerd hebben .

Het feit dat Lacoue-Labarthe zich op het punt van de plaatsbepaling van het politieke door Heidegger laat inspireren , verhindert geenszins dat hij grote afstand neemt van Heideggers positie op het vlak van de politiek ( vgl. m.b.t. Derrida : Fin 497 ) .
Ik vermeld alvast de uitlating van Lacoue-Labarthe die we als een voorlopige inkadering van zowel het nazisme als Heideggers engagement daarmee kunnen begrijpen :

? De hele moeilijkheid ( ? ) bestaat erin dat er een Da voor het Sein nodig is .
Het is dus een kwestie van het privilege dat omwille van de thesis van het zijn aan dit of dat zijnde wordt toegekend .
Met het altijd mogelijke gevaar van een stop , of van een fixatie op een bepaald zijnde ?
( Fin 439 , cursivering door mij , FvP ) .

De deconstructie van de politiek door Lacoue-Labarthe omvat dan ook tevens die van Heidegger .
Lacoue-Labarthes opstelling tegenover Heidegger zal echter pas in het volgende hoofdstuk aan de orde komen .
In het onderhavige hoofdstuk zal duidelijk worden dat de ? fixatie op een bepaald zijnde ?
( bij Heidegger : de Duitse staat ten tijde van Hitlers machtsovername ) volgens Lacoue-Labarthe overeenkomt met de fixatie van een bepaalde figuur .

3 .
De Duitse nood

Mimesis , hoezeer ook begrepen als productief en creatief , richt zich naar een model .
Dit vormt voor Lacoue-Labarthe het uitgangspunt voor een historische beschouwing , waarin hij de verhouding tussen de moderne samenleving en de Oudheid centraal stelt .
Niets moderns , stelt Lacoue-Labarthe , komt tot stand zonder zijn verhouding tot de Oudheid uit te vinden .
? Het moderne bestaat zelfs geheel in een dergelijke inventie ?
( Fi 90 ) .
We begrijpen dat deze inventie mimetisch is .
Het moderne bestaat slechts bij wijze van een mimetische verhouding tot de Oudheid .
Lacoue-Labarthe concludeert dan ook dat ? er geen eigenlijk moderne politiek is ?
( Fi 148 ) .

De mimetische grondslag van het moderne sluit een anders en beter willen zijn dan de Oudheid niet uit .
Lacoue-Labarthe spreekt van ? de agonistische en bijgevolg mimetische rivaliteit met de Oudheid ? als fundamenteel voor de moderne politiek ( Fi 117 ) .
Dit geldt voor alle moderne Europese landen .
Zo kan wat Frankrijk betreft natuurlijk worden gewezen op het classicisme onder Lodewijk XIV en op het neo-classicisme van het ? Keizerrijk ? , maar zelfs tijdens de hoogtijdagen van de Franse Revolutie speelde de imitatie van de Oudheid een belangrijke rol .

In het werk van Lacoue-Labarthe staat de kwestie van de Duitse identiteit centraal .
Vanwege allerlei oorzaken , zoals het feit dat de Duitse taal nog maar nauwelijks de status van een serieuze cultuurtaal had verkregen en het feit dat de ontwikkeling van een gecentraliseerde eenheidsstaat nog achterwege was gebleven , werd de situatie in Duitsland met name vanaf het einde van de 18e eeuw als afwijkend en onbevredigend ervaren .
De veelbesproken ? Duitse nood ? betrof de nood aan een Duitse nationale identiteit .
De noodzaak van een zekere mimesis van de Oudheid ten einde in een Duitse identiteit te voorzien werd uitdrukkelijk erkend .
Lacoue-Labarthe en Nancy citeren de beroemde uitspraak van Winckelmann , waaraan de hele Duitse natievorming zich heeft vastgeklampt : ? Der einzige Weg für uns , gross , ja , wenn es möglich ist , unnachahmlich zu werden , ist die Nachahmung der Alten ? .

Binnen de Oudheid ging de Duitse voorkeur onmiskenbaar uit naar de Grieken .
Zo meende Hegel dat de ? ontwikkelde Europeaan ? en ? wij Duitsers in het bijzonder ? zich bij de naam Griekenland ? als in een vaderland voelen ? .
Als ooit nostalgie is toegestaan , aldus Hegel , dan naar een dergelijk land .
De Grieken wisten van hun wereld hun Heimat te maken en hun ? bij zichzelf zijn ? te representeren in onder meer hun ? politieke existentie ? .
Niet voor niets is de filosofie , als waarlijk bij zichzelf zijn , bij de Grieken geboren .

Maar de imitatie van de Grieken had al vaker plaatsgevonden , namelijk allereerst door de Romeinen en later weer door onder meer Italië en Frankrijk .
Dit werd in Duitsland als problematisch ervaren en leidde tot het idee dat Duitsland een echt eigen identiteit slechts zou kunnen bereiken door af te wijken van de ? Latijnse ? stijl van deze imitatie .
Duitsland zou ? de omweg der Romeinen ? moeten vermijden en zich rechtstreeks op de Grieken moeten richten .
De door Lacoue-Labarthe genoemde mimetische rivaliteit betrof dus niet alleen de verhouding van Duitsland tot het oude Griekenland als zodanig , maar ook die tot met name Frankrijk als representant van het ? Latijnse model ? van de Griekenland-imitatie .
In deze situatie speelden scheidslijnen opnieuw een rol die al sinds mensenheugenis bestonden .
Zo wijst Lacoue-Labarthe erop dat de Reformatie niet voor niets precies de grens tussen de Germanen en het Romeinse Rijk heeft gereproduceerd ( Fi 107 , noot ) .
Lacoue-Labarthe en Nancy concluderen dat Duitsland zich in een doublé bind situatie begaf , waarin de boodschap luidde : imiteer Griekenland - neem niet Griekenland als model , want dit model heeft reeds anderen gediend ( My 40 - 41 ) .

De scherpte van de Duitse nood lag volgens Lacoue-Labarthe en Nancy in de omstandigheid dat Duitsland niet alleen geen nationale identiteit bezat , maar ook de middelen miste om tot die identiteit te komen .
De opkomst van het Duitse nationalisme kan dan ook worden opgevat als het historisch proces waarin de toeëigening van deze identificatiemiddelen plaatsvond ( My 39 ) .
Lacoue-Labarthe meent te kunnen constateren dat in Duitsland aan het gemis aan identificatiemiddelen veel zwaarder werd getild dan aan de marxistische klacht dat het proletariaat niet in het bezit van de productiemiddelen deelde ( Hp 168 ) .

De benodigde identificatiemiddelen werden in de kunstzinnige hoek gezocht .
Dit had te maken met het feit dat in Duitsland weinig twijfel bestond over het idee dat het object van de identificatie - de Griekse polis - zelf als kunstzinnig van aard moest worden beschouwd .
Lacoue-Labarthe spreekt van een ? droom ? die zich na de Verlichting in het Duitse denken voordeed , waarin de polis als een kunstwerk verscheen ( Fi 102 ) .
Hij laat zien dat het werk van zulke verschillende denkers als Schlegel , Hölderlin , Hegel en Nietzsche op dit punt grote overeenkomsten kent .
De Grieken gelden als het volk van de kunst en dáárom als het politieke volk bij uitstek .
Bij de Grieken ligt het thuisland van de technè en de mimesis .
Lacoue-Labarthe wijst op de omschrijvingen die Hegel geeft van de Grieken : er is weliswaar ? nog geen vrije geestelijkheid , die zichzelf bepaalt , maar ( wel ) natuurlijkheid die zich tot geestelijkheid vormt ? .
? De Griekse geest is de plastische kunstenaar die van de steen een kunstwerk maakt ? .
Maar deze kunst is tegelijk de schepping van het politieke .
Ze culmineert in de staat als ? het politieke kunstwerk ? .
De terminologie waarmee in Duitsland de politiek of de polis wordt gedacht , is die van de plastische vormgeving , met het hele bijbehorende netwerk van termen : formatie , fictie , figuratie , façonnement , Gestaltung , Bildung , et cetera .
Meer in het algemeen , zo meent Lacoue-Labarthe , vertrekt het Duitse denken vanuit de veronderstelling dat het politieke valt onder de technè als onthulling en voltooiing van de phusis .
Dat wil zeggen dat het politieke niet als iets kunstmatigs maar juist als iets natuurlijks geldt , zoals past bij de gedachte dat de mens van nature een zoion politikon ( een politiek levend wezen ) zou zijn .
Deze natuurlijke aard van het politieke wordt wel aangeduid met het veelvuldig gebruikte woord ? organisch ? of ? organisme ? , een woord waarin volgens Lacoue-Labarthe zowel organon als ergon doorklinkt .
Het verwijst aldus enerzijds naar een ? levend geheel ? , dat anderzijds door en in het (kunst)werk wordt gepresenteerd .
Het organische substraat , dat door de ? politieke kunst ? wordt gepresenteerd , zou besloten liggen in de Gemeinschaft , het Gemeinwesen , het Volkstum of de natie .
Er is niets dat dwingt het organische karakter van het politieke in een biologisme te funderen en met het ras in te vullen , in plaats van met bijvoorbeeld de taalgemeenschap , aldus Lacoue-Labarthe , maar deze organische interpretatie van het politieke kan daar wel op uitlopen .
Zeker wanneer op gezag van de wetenschap de phusis als bios , dat wil zeggen als een zaak van de biologie wordt begrepen ( Fi 102 - 109 ) .
We zien hier een belangrijk gevaar opdoemen , namelijk dat een als kunstzinnig begrepen politiek uiteindelijk het racisme dient .

Lacoue-Labarthe merkt op dat Duitsland zich met de imitatie van Griekenland in feite de opgave stelde om - net als de Grieken gedaan zouden hebben - zichzelf te scheppen en zelfs tot een oorspronkelijke zelfvorming te komen .
Het idee van de mimesis wordt hier volgens Lacoue-Labarthe tot het uiterste opgerekt .
Niet het Griekse model zou nog worden geïmiteerd , maar het Griekse vermogen zich zélf te vormen , zonder enig model .
Met andere woorden , nagestreefd werd de imitatie van het geniale .
Maar het geniale als zodanig is per definitie niet te imiteren , en in deze onmogelijkheid heeft Duitsland zich aan een psychotisch lot verbonden , zich letterlijk uitgeput , aldus Lacoue-Labarthe ( Im 105 , Fi 121 - 122 ) .

De mythische uitweg

In de periode van de Romantiek begonnen zich volgens Lacoue-Labarthe en Nancy twee uitwegen uit de doublé bind af te tekenen .
Zij stippen de eerste slechts kort aan .
Deze wordt omschreven als de speculatief-dialectische uitweg , die bij uitstek door Hegel werd ontwikkeld en in een opheffing naar een hogere identiteit bestond ( My 41 ) .
Hegels ? oplossing ? hield zoals bekend een dialectische eenheid van de Griekse polis enerzijds en de moderne burgerlijke maatschappij anderzijds in .
Dit betekent dat Hegel ook de kant van het ? neem niet Griekenland als model ? serieus heeft genomen .

De tweede uitweg wordt door Lacoue-Labarthe en Nancy de esthetische genoemd .
Hier werd de doublé bind opgelost door de ontdekking van een ander Griekenland , een Griekenland dat nog niet door de anderen was geïmiteerd .
Naast het bekende Griekenland van helderheid en maat , van theorie en kunst , van het daglicht en de polis , werd een nachtelijk , archaïsch en wild Griekenland gevonden , het Griekenland van het ritueel , het offer en de cultus , kortom een mystiek Griekenland ( My 42 - 43 en Im 119 ) .
Het nu tweevoudige Griekenland verschijnt volgens Lacoue-Labarthe en Nancy onder meer in Hölderlins commentaar op Sophocles , in het beroemde Antigone-onderdeel in Hegels Phänomenologie des Geistes en in de vorm van de bekende oppositie tussen het Apollinische en het Dionysische in Nietzsches Die Geburt der Tragödie .
Het mystieke Griekenland bood een perfecte uitweg uit de doublé bind , omdat daarmee duidelijk afstand kon worden genomen van het (neo)classicistische , dus ? Franse ?
Griekenland ( My 43 - 44 ) .

In aansluiting bij het nu ontdekte andere Griekenland werd op deze esthetische weg de hoop gevestigd op de mythe .
Ook Hegel komen we op deze esthetisch-mythische weg nog tegen .
Het zogeheten ? Oudste systeemprogramma van het Duitse Idealisme ?
( + / - 1796 ) , waarvan de auteur onzeker is maar in elk geval afkomstig is uit het driemanschap Hegel - Hölderlin - Schelling , riep op tot een ? nieuwe mythologie ? .
Dit gebeurde overigens niet zonder compromis met het andere Griekenland , met laten we zeggen het logos-Griekenland .
Het programma opteerde voor een ? filosofie van de geest ? die een ? esthetische filosofie ? zou zijn en die samen met de wetenschappen zou opgaan in de ? poëzie ? , zodat een ? nieuwe mythologie ? kan ontstaan ; deze zou een ? mythologie van de rede ? moeten zijn , doordat de mythologie filosofisch en de filosofie mythologisch wordt .
Schelling herhaalt deze oproep tot een ? nieuwe mythologie ? tegen het slot van zijn System des transzendentalen Idealismus ( 1800 ) .
Evenzo wordt het werk van Nietzsche gekenmerkt door het verlangen naar ? de wedergeboorte van de Duitse mythe ?
( in Die Geburt der Tragödie ) , door het streven ? de mythe van de toekomst ( te ) dichten ?
( ten tijde van zijn voorbereiding van Also sprach Zarathustra ) .
Tenslotte kan Heidegger worden genoemd , die in zijn Einführung in die Metaphysik ( 1935 ) eveneens de mythologie aanroept , als de weg waarlangs een volk zich zijn plaats in de geschiedenis verschaft .

Deze roep om een ? nieuwe mythologie ? stond volgens Lacoue-Labarthe geheel en al in het teken van de nood aan een Duitse identiteit ( Mu 57 ) .
Als uitgangspunt van de Duitse romantiek gold dat een volk alleen ontstaat , als zodanig bestaat en zich identificeert , zich toeëigent , echt zichzelf is , op basis van de mythe , aldus Lacoue-Labarthe ( Hp 168 ) .
Heden ten dage komt het ons wellicht vreemd voor dat de esthetische weg als een nationalistische kon worden opgevat , gezien het over het algemeen kosmopolitische karakter van de kunst ( en zeker van de avant-garde kunst ) , maar in de 19e eeuw werd de kunst vaak nog in een nationaal kader geplaatst .
Zo haalt Lacoue-Labarthe als uitgangspunt van Mallarmé aan , dat alle kunst nationaal is ( Mu 132 ) .
En juist tegen deze achtergrond werd een beroep gedaan op de mythe .
De mythe is altijd , met tegenzin ( Plato ) of niet , erkend als middel tot identificatie , vanwege haar exemplarische en daarmee agogische functie .
De mythe werd bovendien beschouwd als fictie in de sterke zin van het woord : als vormgevend , of zelfs boetserend ( we herinneren ons de woorden van Plato over het plattein van kinderen door middel van muthoi ) .
De mythe legt een model of een type niet slechts vóór ( proposer ) , maar ook óp ( imposer ) .
De mythe is het mimetische instrument bij uitstek ( My 34 - 35 ) .

In Duitsland werd de mythe volgens Lacoue-Labarthe en Nancy verbonden met de gedachte van een samensmelting of participatie , door middel van een soort Dionysische ervaring van het ? oer-ene ? , waaruit , geheel volgens Nietzsches weergave van de Griekse tragedie , in een tegenspel met de Apollinische vorm een ? symbolisch droombeeld ? zou oprijzen .
Zodoende moest de mythe een model of type aanreiken dat het karakter zou hebben van een compromis-formatie tussen het Dionysische en het Apollinische ( My 46 - 47 ) .
Dit beroep op de Dionysische samensmelting verklaart volgens Lacoue-Labarthe en Nancy niet alleen waarom de Duitse ? herhaling ? van de Griekse tragedie de vorm aannam van het muzikale drama , waarin dus de muziek - de Dionysische kunst bij uitstek - zo?n belangrijke rol speelde , maar ook waarom Wagner op het idee kon komen in Bayreuth de Duitse eenwording te celebreren door middel van het Gesamtkunstwerk .
Het idee van het Gesamtkunstwerk betrof bij Wagner niet alleen de vereniging van een aantal kunstzinnige disciplines , maar in de eerste plaats de vereniging van het Duitse volk .

En daarmee komt het nazisme in zicht , niet als enkel een ? esthetisering van de politiek ?
( Benjamin ) , maar als een versmelting van kunst en politiek , als de productie van het politieke als kunstwerk , als de constructie of formatie van het Duitse volk als kunstwerk ( My 48 - 49 ) .
Het politieke model van het nazisme is het Gesamtkunstwerk , zoals het Gesamtkunstwerk een politiek project was en Bayreuth de plaats waar een volk , verenigd in zijn staat , zich de representatie zou geven van datgene wat het is en waardoor het als zodanig wordt gefundeerd , aldus Lacoue-Labarthe ( Fi 97 ) .

De woorden van Goebbels die Lacoue-Labarthe aanhaalt , zijn hiervoor al tamelijk illustratief .
Toen de dirigent Wilhelm Fürstwängler in april 1933 protesteerde tegen de banvloek die over joodse musici was uitgesproken en opmerkte dat een scheidslijn tussen joden en niet-joden geen enkele bijdrage zou leveren aan de enige scheidslijn die in de kunst relevant is , namelijk die tussen kwaliteit en afwezigheid van kwaliteit , gaf de propaganda-chef van de nazi?s , dr. Goebbels , hem in een open brief ten antwoord dat de politiek eveneens een kunst is .

? En wij , die vorm geven aan de moderne Duitse politiek , wij voelen ons als kunstenaars aan wie de hoge verantwoordelijkheid is toevertrouwd om uitgaande van de ruwe grondstof het stevige en volle beeld van het volk te formeren ? .

Goebbels omschrijft de opdracht van de kunstenaars als volgt : ? Het is hun taak te scheppen , vorm te geven , te elimineren wat ziek is en de weg te openen naar wat gezond is ? .
Ook stelt Goebbels dat de kunst moet ? voortkomen uit het volk ? , moet ? putten uit het volk als geheel ? en ? iets moet betekenen voor het volk waarvoor de kunst bestemd is ? , zodat het volk een ? intieme relatie met de kunst ? heeft ( Goebbels geciteerd Fi 93 - 94 ) .
Goebbels past dus in zekere zin Wagners idee van het Gesamtkunstwerk toe op het volk als geheel .
De vormgeving waarvan Goebbels spreekt , valt bij hem samen met de uitsluiting van datgene wat ziek zou zijn , en dat is wat in zijn ogen niet tot het volk behoort .
Het gaat hem duidelijk om een begrenzing van het volk , van wat hij het stevige en volle beeld van het volk noemt , of met andere woorden om een begrenzing van de ? gestalte ? van het volk .

Lacoue-Labarthe en Nancy vragen zich overigens niet uitdrukkelijk af waarom Hegel de esthetische ? oplossing ? al snel weer heeft prijsgegeven .
Hoewel Hegel , zoals we zagen , een kunstzinnige karakteristiek van het oude Griekenland geeft , wil hij dit Griekenland klaarblijkelijk niet herhalen .
Deze afwijzing staat in verband met Hegels roemruchte these van het einde van de kunst .
Zijn keuze voor een dialectisch-speculatieve in plaats van een esthetisch-mythische uitweg heeft alles te maken met zijn stelling dat de hedendaagse samenleving niet meer adequaat tot uitdrukking kan worden gebracht door de kunst .
In zijn ogen laat het niet meer Griekse , maar moderne - dat wil naar zijn inschatting zeggen : deels verstandelijke en deels redelijke - karakter van de hedendaagse samenleving dit niet meer toe .
Als Hegels oplossing toch nog als een mimetische kan worden beschouwd , dan betreft dit de mimesis , niet van het muthos-Griekenland , maar van het logos-Griekenland , waarin bovendien een dialectische en moderne uitwerking van de logos een zwaarder gewicht heeft gekregen dan het Griekse model als zodanig .
In elk geval dienen we te beseffen dat naast de schets die Lacoue-Labarthe en Nancy van de Duitse identiteitskwestie geven ook hele andere perspectieven hebben bestaan .
Men kan wel opmerken dat Hegel historisch ongelijk heeft gekregen , in elk geval voor een bepaald tijdvak : de oplossing die hij inadequaat achtte , heeft het - juist in Duitsland - toch gehaald .
Definitief van 1933 tot 1945 .

4 .
De nazi-mythe

De nazi-mythe betreft volgens Lacoue-Labarthe en Nancy niet zozeer een of meerdere mythen waarvan het nazisme gebruik maakte , ook al is het instrumentalisme hier nooit ver weg , maar veeleer het nazisme áls mythe , een ideologie die willens en wetens de Arische mythe áls zichzelf construeerde en zichzelf als levende mythe ( My 20 , 31 - 32 , 51 ) .
Volgens Lacoue-Labarthe en Nancy betekent dit mythische karakter van het nazisme niet dat de nadruk moet worden gelegd op zijn irrationaliteit .
Er zit volgens hen in de eerste plaats juist veel logica in het nazisme ( logica die bovendien al in het woord ideologie zit , zo zouden we kunnen toevoegen ) en in de tweede plaats is de bekende oppositie tussen logos en muthos te complex om een snelle beslissing naar de ene of de andere kant te nemen .

Lacoue-Labarthe en Nancy illustreren hun betoog met een analyse van twee boeken waarin de nazi-ideologie werd uitgedragen : Der Mythus des 20 .
Jahrhundert ( 1930 ) van Alfred Rosenberg en Mein Kampf ( 1927 ) van Adolf Hitler .
Ik beperk me hier tot het eerstgenoemde boek , waarvan ik de weergave door Lacoue-Labarthe en Nancy op mijn beurt beknopt weergeef , omdat ik er straks in mijn commentaar naar wil verwijzen ( zie hiervoor My 52 - 65 ) .

Voor Rosenberg is de mythe niet primair een vertelling die een oorsprong uit het verleden symboliseert .
Het gaat hem niet om de oude Germaanse sagen over Wodan en Odin .
Een dergelijke opvatting van de mythe beschouwt hij als achterhaald .
De mythe is niet zozeer een representatie van wat gebeurd is , maar het vermogen om de krachten van een volk te verzamelen .
Met deze verzameling reikt de mythe de identiteit van dit volk aan en affirmeert zij de differentia specifica van deze identiteit , die dus een singuliere , afgezonderde identiteit is .
Rosenberg verwerpt het idee dat een identiteit gefundeerd zou kunnen zijn op universele , abstracte beginselen zoals het humanisme .

De identiteit wordt volgens Rosenberg door de mythe niet als een gegeven voorgesteld , maar als gedroomd .
De mythe projecteert een droombeeld waarmee men zich identificeert .
Rosenberg verzucht dat Duitsland nog steeds niet haar droom heeft gedroomd , zodat er nog geen waarachtige Duitse identiteit heeft bestaan .
Voorts meent Rosenberg dat de mythe waar wordt doordat de dromer in zijn droom gelooft .
De mate waarin een volk in zijn droom gelooft , geeft zo beschouwd aan in welke mate de mythe waar is .
Het ligt volgens Rosenberg in de aard van de mythe om zich te belichamen in een Gestalt : in een figuur of een type , vertalen Lacoue-Labarthe en Nancy .
De gestalte is de incarnatie van de singuliere identiteit die door de droom wordt aangedragen .
Rosenberg : ? De vrijheid van de ziel is gestalte ? .
Lacoue-Labarthe en Nancy wijzen erop dat deze vrijheid niets algemeens in zich draagt , maar slechts voor het vermogen staat iets te belichamen , tot gestalte te brengen .

Dit alles moge nog weinig racistisch lijken , het vormt wel de voorbereiding tot Rosenbergs cruciale en dodelijke stappen , neergelegd in de volgende zinnen : ? De gestalte is altijd plastisch begrensd ? en ? Deze begrenzing wordt bepaald door het ras ? .
In de ogen van Rosenberg is het ras de drager van de mythe , dus van het vermogen tot het formeren van een singulier type .
Het ras is echter niet enkel de drager van dit vermogen , het is het gezochte type zelf : ? Maar dit ras is de uiterlijke gestalte van een vastbesloten ziel ? .
De jood nu is niet zozeer een ander ras , een ? fout ? ras , maar veeleer een bastaard , een niet-ras .
De jood heeft volgens Rosenberg geen Seelengestalt en derhalve ook geen Rassengestalt .
De jood geldt bij Rosenberg als de vormeloze , hij is het anti-type , hij is of heeft helemaal geen type .
Hij verdwijnt in het abstracte en universele en kent dus niet de vereiste singuliere en concrete identiteit .

Rosenberg maakt enerzijds graag gebruik van het woord ziel , maar komt anderzijds uit bij het ras en daarmee bij een entiteit die uiteindelijk met natuurlijk-biologische kenmerken moet worden aangewezen .
Hij verbindt de Duitse identiteit dan ook niet met bijvoorbeeld de Duitse taal , maar met Blut und Boden , en wel met het bloed in het bijzonder .
Ook het bloed heeft in zijn ogen altijd een specifieke hoedanigheid .
Het bloed is het resultaat van een natuurlijke selectie , en is daarmee het teken van de wil van de natuur , namelijk de wil tot onderscheid , tot individuatie .
Het is dus in feite de natuur zelf die haar gestalten of typen wil .
Zo beschouwd wordt de jood - als niet-type - door de natuur eenvoudigweg niet gewild .

Precies het Arische ras is de belichaming van de gezochte identiteit , omdat de Ariërs de dragers zijn van de zonne-mythe , de mythe van de helderheid .
Niet voor niets claimt Rosenberg dat de ? mythische ervaring zo helder is als daglicht ? .
Lacoue-Labarthe en Nancy wijzen erop dat de zon hier geldt als de bron , in de eerste plaats van het licht , dat de vormen naar voren doet treden in de contouren van hun gestalte , en in de tweede plaats van de energie , die de vorming van deze vormen mogelijk maakt .
De zonne-mythe is dus de mythe van de creatie van het type überhaupt , de zon is het archè-type , en de Ariër is het type waarin deze scheppingskracht zich bij uitstek belichaamt .
Rosenberg blijkt zich geenszins te onttrekken aan de aan Duitsland opgelegde plicht tot imitatie van de Grieken : hij noemt de Grieken de grote Ariërs van de Oudheid , vervuld van scheppingskracht en Formwillen als ze volgens Rosenberg waren .

5 .
De metafysica van het subject

Wanneer eenmaal het uitgangspunt wordt aanvaard dat in de politiek het mimetische proces van de nationale identificatie centraal staat , blijkt het betoog van Lacoue-Labarthe en Nancy grote kracht te bezitten , niet alleen vanwege zijn logica , maar ook vanwege de historische bewijsvoering die erbij wordt geleverd .
Lacoue-Labarthe en Nancy erkennen geen historici te zijn , maar filosofen ( My 7 ) .
Dit betekent dat hun werk in empirisch en causaal opzicht zeker tekort zal schieten , omdat het zich vooral richt op wat we een ? grote diagnose ? van de moderne , westerse politiek kunnen noemen , maar dit neemt niet weg dat de historische aankleding van deze diagnose ruimschoots voorhanden is .
Wel is al duidelijk geworden dat hun geschiedschrijving zich in hoge mate tot de geistesgeschichtliche dimensie beperkt en bovendien ook daarbinnen enigszins selectief te werk gaat .
Maar het wordt tijd dit min of meer descriptieve vlak te verlaten en een nadere blik te werpen op de verbanden die Lacoue-Labarthe en Nancy menen te moeten leggen tussen het nazisme en de geschiedenis van de westerse filosofie .

Het spreekt vanzelf dat het nazisme één van de vormen is van het bij uitstek in de 20e eeuw naar voren getreden totalitarisme .
Ter onderscheiding van andere vormen van totalitarisme stellen Lacoue-Labarthe en Nancy dat het nazisme in de eerste plaats een specifiek Duits fenomeen was en in de tweede plaats een racistische ideologie omvatte - wat natuurlijk niet betekent dat racisme een specifiek Duits verschijnsel was ( My 27 ) .
Het feit dat in Duitsland een racistische variant van het totalitarisme overheersend is geworden , houdt verband met de boven beschreven ideologische geschiedenis van Duitsland .

De aard van dit historisch verband is evenwel niet meteen zonneklaar .
Het is weliswaar duidelijk dat het nazisme heeft kunnen aansluiten bij de in het bovenstaande geschetste Duitse traditie , waarin de oplossing voor de sterk gevoelde behoefte aan een nationale identiteit werd gezocht in de mythe .
Maar deze traditie is nog niet het nazisme zelf .
Voor een deel werd op dezelfde identificatie-middelen ook in andere Europese landen een beroep gedaan , landen die echter nooit nazistisch zijn geworden , en voor een ander deel betrof het zaken die misschien typisch Duits waren , maar daarmee nog lang niet nazistisch .

Verder kan tegen Lacoue-Labarthe en Nancy worden ingebracht dat de mythische mimesis in sommige periodes in de Duitse geschiedenis helemaal niet sterk aan de orde lijkt te zijn geweest , zoals bijvoorbeeld in de aanloop naar de revolutie van 1848 of in die naar de eerste Wereldoorlog .
Was het niet vooral op de momenten van teleurstelling dat de Grieken en de mythe van stal werden gehaald , zoals ten tijde van de Napoleontische overheersing , in de periode rond de oprichting van de Duitse eenheidsstaat in 1871 , die tevens de Wagner-Nietzsche periode was , en ná de eerste Wereldoorlog ?
Hoe zinnig is het om , zoals Lacoue-Labarthe en Nancy doen , in één keer de hink-stapsprong te maken van de Romantiek via Wagner naar Schmitt , Jünger en het nazisme ?
Was de tendens in de Duitse geschiedenis niet precies als in vele andere landen die naar de vestiging van een burgerlijke staat , en is het nazisme niet pas opgekomen toen dit proces ogenschijnlijk voor de zoveelste keer leek te mislukken ?

Lacoue-Labarthe en Nancy maken over de relatie tussen de traditie ( zowel de westerse in het algemeen als de Duitse in het bijzonder ) enerzijds en het nazisme anderzijds niet geheel eensluidende opmerkingen .
In hun gezamenlijke Le mythe nazi schrijven ze dat er altijd een kloof is tussen een traditie en de ideologie die zich daarin met het nodige misbruik probeert in te schrijven .
Dus hoewel het nazisme zich beriep op Kant , Fichte , Hölderlin , Nietzsche en Wagner , is er in deze denkers niet méér nazisme dan er Goelag Archipel steekt in Hegel of in Marx , of Terreur in Rousseau , aldus Lacoue-Labarthe en Nancy ( My 28 ) .
Zo beschouwd gaat het om een spanningsvolle en bedrieglijke inschrijving - weliswaar inschrijving , maar over een kloof heen .
Bij Lacoue-Labarthe alleen is echter een passage te vinden waarin hij spreekt van de figurale mimetologie , van de onto-typologie en van een hele traditie die hieruit voortvloeit , die gedacht heeft dat het politieke om de fictionnement van de individuen en de gemeenschappen draait ; een uitspraak waarin achter ? traditie ? tussen haakjes staat : ? zij culmineert in het nazisme ?
( Fi 125 ) .
En er bestaat toch wel een groot verschil tussen een historische inbedding over een kloof heen , door middel van misbruik , en een historische inbedding bij wijze van culminatie van een traditie .

Gebrekkige differentiatie

Hoewel ze dus niet dezelfde soort van historische inbedding veronderstellen , kan wel worden vastgesteld dat Lacoue-Labarthe en Nancy in dit kader beiden graag een beroep doen op de door Heidegger aangereikte geschiedenis van de westerse filosofie .
Volgens Heidegger is in de moderne filosofie de ? metafysica van het subject ? overheersend geworden .
En zo schrijven Lacoue-Labarthe en Nancy dat de ideologie van het totalitarisme in het algemeen gebaseerd is op de moderne filosofie , en wel op ? de vervulde metafysica van het Subject ? .
Het subject , of dat nu de natie , de mensheid , de klasse , het ras of de partij is , wil zichzelf , als het absolute subject .
De ? totale staat ?
( Carl Schmitt ) die daaruit voortvloeit , moet volgens hen dan ook worden begrepen als de Subject-Staat .
In deze ideologie wordt het zijn gedacht ? als subjectiviteit die aanwezig is aan zichzelf en die de bron , de vorm en het doel van de representatie , de zekerheid en de wil is ?
( My 23 - 24 ) .

We zien dat Lacoue-Labarthe en Nancy zowel het Sovjet-totalitarisme als het nazisme vanuit de metafysica van het subject willen begrijpen .
Op het eerste gaan zij echter nauwelijks in .
Wel merken zij op dat ook ? klasse ? een identiteit is ( Re 196 ) .
In hun redenering is het Sovjet-totalitarisme gebaseerd op de gedachte dat de arbeidersklasse het subject is waarin de geschiedenis zich vervult .

In verband met het nazisme spreken Lacoue-Labarthe en Nancy weliswaar van een ? specifieke logica ? , maar zij herleiden deze meteen weer tot hun algemene kenschets van het totalitarisme : het gaat volgens hen om een logica die gekenmerkt wordt door de ? mimetische wil tot identiteit ? en door de ? zelfverwerkelijking van de vorm ? , een logica die ? tot de diepgewortelde disposities van het Westen in het algemeen behoort , en wel , preciezer gezegd , tot de fundamentele disposities van het subject , in de metafysische zin van het woord ?
( My 71 ) .
Evenzo schrijft Lacoue-Labarthe dat ? Auschwitz ? , de massa-vernietiging die als een wezenlijk uitvloeisel van het nazisme moet worden beschouwd , onder een ? geestelijke en historische logica ? valt , voortvloeiend uit een ? zuivere metafysische beslissing ? , die ? ingeschreven ? is in de nationaal-socialistische doctrine ( Fi 75 ) .
In het nazisme , aldus Lacoue-Labarthe , vindt de ? ontologie van de subjectiviteit ? haar vervulling .
Het Arische type is het absolute subject , de pure wil van het zelf dat zichzelf wil .
Lacoue-Labarthe duidt het nazisme zelfs aan als een bepaalde vorm van humanisme , omdat het zich zou baseren op wat de nazi?s beschouwen als de meest krachtige bepaling van wat het betekent mens te zijn : de absolute zelfschepping ( Fi 137 - 138 ) .

Het is duidelijk dat een dergelijke algemene filosofische diagnose nog weinig bevredigend is .
Het doet allereerst vreemd aan de fout gelegd te zien worden bij de ? mimetische wil tot identiteit ? .
Lacoue-Labarthe heeft immers overtuigend aangetoond dat er geen identiteit tot stand komt zonder mimesis .
Evenzo is het merkwaardig dat een punt gemaakt wordt van de ? ontologie van de subjectiviteit ? .
Moet er dan geen subjectiviteit als een zijnde tot stand komen ?
Maar we begrijpen dat Lacoue-Labarthe een ? wil tot identiteit ? en een daarbij behorende ontologie op het oog heeft die een bepaalde identiteit of subject fixeren en zodoende de desistentie daarvan vergeten .

In de tweede plaats gebruikt Lacoue-Labarthe het woord ? humanisme ? op een merkwaardige manier , namelijk zonder de gebruikelijke ethische connotatie en zelfs zonder universele betekenis .
Lacoue-Labarthe erkent dat het ? humanisme ? dat hij aan het nazisme toeschrijft geen universalisme impliceert .
Het is immers volstrekt duidelijk dat de nazi-mythe zich van meet af aan afgrenst .
Rosenberg is vanaf zijn eerste stap op zoek naar een manier om tot een singuliere identiteit te komen door het eigene te ? verzamelen ? en het andere uit te sluiten .
En steeds weer betoont Rosenberg zijn afkeer van het abstracte universalisme van bijvoorbeeld het Christendom en de Verlichting .
Lacoue-Labarthe en Nancy wijzen zelf op Rosenbergs verzet tegen de algemene , niet belichaamde , dus Gestaltloze identiteit , tegen wat Rosenberg de ? grenzenloze absoluta ? noemt , en dat zijn voor hem de goden en de filosofische subjecten van een Descartes , Rousseau of Marx ( My 53 - 54 ) .
Echter , het ontbreken van het universalisme maakt volgens Lacoue-Labarthe van het nazisme geen anti-humanisme , maar vloeit slechts voort uit de door Rosenberg veronderstelde noodzaak van concretisering van de ? abstracties ? tot een singuliere gestalte ( Fi 138 ) .

Bezwaarlijk bij Lacoue-Labarthe en Nancy is vooral dat de steeds terugkerende herleiding tot de ? metafysica van het subject ? geen duidelijke differentiatie aanbrengt tussen : 1. het nazisme , 2. het totalitarisme in het algemeen , 3. de moderne westerse samenleving , en 4. de westerse metafysica die dit alles op haar rekening geschreven krijgt .
Zeker , het formele onderscheid tussen het nazisme en het totalitarisme in het algemeen is aangegeven : het nazisme is de racistische variant van het totalitarisme .
Maar tegelijkertijd worden racisme én totalitarisme tot dezelfde fundamentele misstand herleid , zodanig dat de onderscheiden positie van het nazisme binnen het totalitarisme in het algemeen vervaagt .
Sterker nog , het onderscheid tussen élke vorm van totalitarisme en de moderne westerse samenleving als geheel komt niet scherp naar voren , daar de genoemde misstand als grondkwaal van deze moderne westerse samenleving wordt aangemerkt .
Dit ? wezen ? van de westerse geschiedenis valt bovendien in de visie van Lacoue-Labarthe en Nancy op zijn beurt samen met het wezen van de westerse metafysica .
Dát in het moderne westerse denken gedurende een zekere periode de metafysica van het subject de overhand heeft gekregen lijkt me onmiskenbaar , maar in de eerste plaats moet worden opgemerkt dat in deze zang ook altijd dissonanten hebben geklonken en in de tweede plaats kan niet worden volgehouden dat welke overheersende metafysica dan ook verantwoordelijk is voor alle mogelijke varianten van de moderne samenleving .

Deze gebrekkige differentiatie kan niet zonder meer als een tekortkoming van Lacoue-Labarthe en Nancy worden bestempeld .
Het zou immers evenmin waarachtig zijn als zij tot de conclusie zouden komen dat het nazisme een kwaad is , tegenover een moderne samenleving en filosofie die goed is , zodat niet uitgelegd kan worden hoe het een zich te midden van het andere heeft kunnen voordoen en de illusie wordt gevoed dat we een dergelijk kwaad voor eens en altijd achter ons hebben gelaten .
Het nazisme is nu eenmaal een loot van de westerse geschiedenis .
Maar in hun streven duidelijk te maken op welke boom deze loot gegroeid is , wordt door Lacoue-Labarthe en Nancy te veel van de loot naar de boom geëxtrapoleerd .
Op die wijze wordt de indruk gewekt dat bij uitstek het nazisme het wezen van de westerse geschiedenis onthult .

6 .
Onto-typologie en onto-fysiologie

Lacoue-Labarthe en Nancy hebben tevens overtuigend aangetoond dat de door het nazisme ( i.c. Rosenberg ) geëiste concretisering tot een bepaalde gestalte als een kunstzinnig project werd beschouwd .
Deze kunstzinnige optiek blijkt meer zicht op de onderscheidende kenmerken van het nazisme te bieden dan de ? metafysica van het subject ? zonder meer .
We zullen stap voor stap bezien welke invulling Lacoue-Labarthe aan deze optiek geeft .

We hebben om te beginnen in het vorige hoofdstuk gezien dat Lacoue-Labarthe zich baseert op een ? algemene ? uitleg van de mimesis .
Dit betekent dat wanneer de technè een ? voorstelling ?
( mimesis ) van de phusis verschaft , een structuur van ? oorspronkelijke supplementariteit ? wordt aangegaan : het oorspronkelijke kan enkel door de voorstelling worden voorgesteld , maar de voorstelling is slechts een aanvulling , die niet de phusis of oorsprong ? zelf ? weergeeft en daarom steeds opnieuw kan worden aangevuld met een nieuwe voorstelling van de oorsprong .
De wijsgerige fout , die ook in maatschappelijke verschijnselen kan worden herkend , ligt volgens Lacoue-Labarthe in het vergeten van deze supplementariteit .
De illusie ontstaat dan dat de technè ? de zaak zelf ? levert , die vervolgens enkel nog hoeft te worden geïmiteerd .
Zijn conclusie ten aanzien van het nazisme - eerst nog steeds heel in het algemeen geformuleerd - luidt dan ook :

? Het nationaal-socialisme is de voltooiing van de westerse geschiedenis van de technè , of beter gezegd : van de westerse geschiedenis als de geschiedenis van de technè ?
( Hp 162 - 163 ) .

Met de genoemde ? voltooiing ? doelt Lacoue-Labarthe in feite op het historische verval van de technè dat in de westerse geschiedenis zou hebben plaatsgevonden .
In het teken van dit verval staan volgens hem zowel de techniek als de esthetica .

De voltooiing van de westerse geschiedenis van de technè heeft in de visie van Lacoue-Labarthe plaatsgevonden in ? Auschwitz ? .
Hij merkt op dat Auschwitz een unieke gebeurtenis vormt .
Terwijl andere bekende massamoorden werden gekenmerkt door : a ) oorlogssituaties , burgeroorlogen of minstens sociale onrust , b ) een aanwijsbaar politiek , economisch of militair doel , c ) inschakeling van de politie en het strafrecht als middel , en d ) de verwijzing naar een of ander geloof of rationeel Idee als grondslag , ontbrak dit alles bij Auschwitz : de joden vormden geen enkele reële bedreiging voor Duitsland en de vernietiging had niets meer uit te staan met de klassieke wijze van onderdrukking , maar bestond louter uit een geheime sanitaire operatie , uitgevoerd met industriële middelen .
Vooral dit laatste : industrie , dus techniek , brengt Lacoue-Labarthe tot de stelling dat het om de vervulling van het nihilisme gaat :

? En als het waar is dat het tijdperk dat van de vervulling van het nihilisme is , dan heeft deze vervulling in Auschwitz plaatsgevonden ( ... ) .
God is daadwerkelijk gestorven in Auschwitz , in ieder geval de God van het Grieks-christelijke Westen , en het is geenszins toevallig dat diegenen die men heeft willen vernietigen de getuigen waren ( ... ) van een andere God , die vrij is gebleven van de hellenistische en Romeinse usurpatie en juist daardoor het programma van de vervulling in de weg stond .
Dat is waarom deze gebeurtenis , de Uitroeiing , voor het Westen de verschrikkelijke onthulling van zijn wezen is ?
( Fi 62 - 63 ) .

Opmerkelijk is echter dat Lacoue-Labarthe zijn eigen verwijzingen naar de techniek en naar het verval van het westerse denken als onvoldoende treffend kwalificeert :

? Mijn vraag is : volstaat een verwijzing naar de techniek ( of het kapitaal ) om het nazisme in ogenschouw te nemen ?
Volstaat een filosofische definitie van het nihilisme ?
Mijn - negatieve - antwoord is wellicht onvoldoende .
Maar ik blijf ervan overtuigd dat de vraag het in elk geval waard is gesteld te worden ?
( Fi 80 ) .

Nu zullen we zien dat de kern van het betoog van Lacoue-Labarthe eerder ligt bij de herleiding van het racisme tot een zeker estheticisme dan bij de herleiding tot de techniek , maar ook in de context van het estheticisme kan hij het soms niet laten de techniek als de schuldige aan te wijzen : ? Dat is waarom het racisme op niet minder fundamentele wijze hand in hand gaat met een massieve ontketening van de technè ?
( Fi 110 ) - en met deze ? massieve ontketening van de technè ? is niets anders bedoeld dan de techniek .
Maar zou er geen racisme kunnen bestaan zonder vertechniseerde samenleving ?
En een vertechniseerde samenleving zonder racisme ?

Maar laten we nu Lacoue-Labarthes visie op de esthetische achtergronden van het nazisme in beschouwing nemen .
Het woord ? esthetica ? vormt voor Lacoue-Labarthe niet een neutrale benaming van die filosofische discipline die zich met het gebied van de kunst en de schoonheid bezighoudt , maar de benaming voor de specifieke wijze waarop de moderne westerse metafysica zich met dit gebied bezighoudt .
Lacoue-Labarthe sluit zich hier aan bij de kritiek op de esthetica in het algemeen die Heidegger vanaf het midden van de jaren ? 30 ontwikkelt .
Heidegger levert daarbij met name kritiek op het ? stof-vorm denken ? in de esthetica : het kunstwerk zou voortkomen uit een overmeestering van de stof met behulp van een vorm of gestalte .
Duidelijk is dat dezelfde kritiek op een eenzijdig heersen van de vorm of gestalte door Lacoue-Labarthe wordt weergegeven met zijn diagnostische trefwoord ? onto-typologie ? .
In dit heersen van de gestalte ligt in zijn visie tevens de kern van het nazisme .
Op grond van deze gedachtegang komt Lacoue-Labarthe allereerst tot de stelling dat het nationaal-socialisme moet worden begrepen als nationaal-estheticisme ( national-esthétisme , Fi 91 e.v. ) .
Lacoue-Labarthe is hierover zeer categorisch : ? ( ... ) het nationaal-socialisme is de gevangene , niet van een esthetica , maar van de esthetica zelf - van de esthetische benadering van de kunst ? .
Voorts begrijpen we dat het ? nationaal-estheticisme ? samenvalt met een nationale onto-typologie : ? De fascistische obsessie is in feite de obsessie van de figuratie , de Gestaltung ?
( Hp 163 - 165 ) .
En : ? Het racisme is de consequentie van de onto-typologie , en niet omgekeerd ?
( Fi 136 ) .

We hebben inderdaad gezien dat het nazisme ? uitgaande van de ruwe grondstof het volle en stevige beeld van het volk ( wil ) formeren ?
( Goebbels ) en een ? plastische begrenzing ? van de Gestalt ( Rosenberg ) beoogt .
Het nazisme richt zich op een gesloten en gefixeerde vorm , niet op een open vorm , die getuigenis zou afleggen van een spanningsverhouding , van een strijd .
Het nazisme houdt er een oorlogszuchtige taal op na , maar daarbij gaat het altijd om de strijd tussen het afgegrensde eigene en het andere , niet om de mimetische strijdigheid waarmee het eigene bestaat en waarin het eigene blijft staan - en ? onderuit blijft gaan ? , desisteert .
Het nazisme wil een gestalte zonder desistentie .

De wil tot onmiddellijkheid

Lacoue-Labarthe licht de nazistische onto-typologie verder toe met een beroep op de theorie van Hölderlin over de Griekse tragedie .
Hölderlin wijst erop dat de handeling in de tragedies van Sophocles op een bepaald moment wordt onderbroken , namelijk door het optreden van de ziener Tiresias .
Deze cesuur in het stuk legt getuigenis af van het intreden van de scheiding tussen goden en mensen .
Hölderlin :

? De presentatie van het tragische berust voor alles op het feit dat het Ungeheuere - hoe god en mens zich verenigen en hoe de macht van de natuur en het meest innerlijke van de mens onbegrensd één worden in razernij - begrepen moet worden via het feit dat de onbegrensde eenwording zich zuivert door een onbegrensde scheiding ? .

De overmoedige poging van de mens met het goddelijke samen te smelten - of , zoals Lacoue-Labarthe zegt , zich met het goddelijke te vereenzelvigen , de god te imiteren - wordt afgesneden , wordt beantwoord met een oneindige separatie , met de kategorische Umkehr van de god , met de terugtrekking van de goden .
Hölderlin onderstreept : ? het onmiddellijke is onmogelijk ? , ? (d)e strenge Mittelbarkeit is de wet ? .
De mens is gedoemd zich in het ? middelbare ? , dat wil zeggen het indirecte , het eindige en het sterfelijke op te houden ( Hölderlin geciteerd Fi 66 - 67 ) .

Hölderlins bevindingen met betrekking tot de tragedie worden door Lacoue-Labarthe getransponeerd naar de geschiedenis : ? de tragische wet is de historiciteit zelf ? .
De poging tot onmiddellijkheid , tot onmiddellijke eenwording met het goddelijke is een exces , een misdaad tegen ? de wet van de eindigheid ? , die nu in een historisch kader is geplaatst .
De cesuur wordt bij Lacoue-Labarthe ? hét begrip van de geschiedenis ? .
Een cesuur is dan een interruptie in de geschiedenis , die optreedt wanneer een poging tot onmiddellijkheid wordt afgebroken en die een terugtrekking , dat wil zeggen ? het niets ? onthult .
Welnu , Auschwitz is zo?n cesuur , aldus Lacoue-Labarthe , waarbij hij wel aantekent dat degenen die onder het exces , onder de overtreding van de wet van de eindigheid te lijden hadden , namelijk de joden , niet degenen waren die deze zonde begingen .
Sterker nog , het joodse geloof spreekt de scheiding tussen het goddelijke en het menselijke het duidelijkst uit .
Het waren de nazi?s die zich aan de wil tot onmiddellijkheid bezondigden en omdat zij zich ? ontlaadden ? , werden de joden het slachtoffer .
Lacoue-Labarthe noemt Auschwitz dan ook tegelijkertijd meer en minder dan tragisch .
Meer , omdat de oneindige scheiding hier nog verdubbeld werd met een dissociatie tussen dader en slachtoffer , terwijl de slachtoffers bovendien niet enkel de dood maar veeleer een soort van ? hygiënische ? verdelging ondergingen .
Minder , omdat er van Auschwitz ? geen enkele (re)presentatie mogelijk is ? en omdat Auschwitz juist ? het afvalproduct is van de westerse idee van de kunst , dat wil zeggen van de technè ?
( Im 64 - 65 en 128 ; Fi 64 - 72 ) .

In feite heeft Lacoue-Labarthe inmiddels vooral duidelijk gemaakt hoe weinig Auschwitz met de cesuur in de Griekse tragedie te maken heeft .
Hij heeft immers ten eerste de cesuur van de tragedie naar de geschiedenis getransponeerd , ten tweede toegegeven dat anderen dan de ? onmiddellijken ? gestraft werden , ten derde gememoreerd dat deze straf niet de dood maar een verdelging inhield en ten vierde Auschwitz onrepresenteerbaar genoemd .
Dat laatste kan overigens alleen worden volgehouden als men een totale , transparante representatie op het oog zou hebben , een doelstelling die helemaal niet in Lacoue-Labarthes denken past .

Dit neemt niet weg dat de ? wil tot onmiddellijkheid ? een doeltreffende uitdrukking is .
Deze uitdrukking kan immers wel uit de context van de tragedie worden losgemaakt en in die van de geschiedenis worden geplaatst .
Het nazisme kan in elk geval als deze historische misdaad worden begrepen : ? deze wil tot onmiddellijkheid ( ... ) , dát was uiteindelijk de faute - de oneindige mateloosheid - van het nazisme ? .
Lacoue-Labarthe verwijst hier tevens naar het door Nancy gesmede begrip ? immanentisme ? :
de gemeenschap produceert zijn wezen als immanent aan zichzelf , dus zonder erkenning van wat dan ook dat de gemeenschap zou transcenderen .
In het nazisme vindt een identificatie plaats met een Leider die niets transcendents , maar slechts ? het immanentisme van de gemeenschap ? representeert , aldus Lacoue-Labarthe ( Fi 111 - 113 ) .

Onto-fysiologie

De ? wil tot onmiddellijkheid ? kan worden gecontrasteerd met de ? oorspronkelijke supplementariteit ? in de verhouding tussen technè en phusis .
De ? wil tot onmiddellijkheid ? betekent dat deze supplementariteit , de wezenlijke onvoltooidheid die achter elke voltooiing schuilgaat , niet wordt geaccepteerd .
In plaats daarvan wordt van de technè verwacht een onmiddellijke en definitieve figuratie aan te reiken , waarin het oorspronkelijke ten volle zou opgaan .

Maar leidt deze ? wil tot onmiddellijkheid ? enkel tot de onto-typologie ?
Ik meen dat als tegenhanger van de onto-typologie een tweede element moet worden toegevoegd , waaraan ik de benaming ? onto-fysiologie ? zou willen geven .
Naar mijn mening legt Lacoue-Labarthe een te eenzijdige nadruk op het verval van de technè , terwijl evenzeer kan worden gesproken van een verval van de phusis .
Of anders gezegd , Lacoue-Labarthe ziet van de wil tot onmiddellijkheid alleen de esthetische kant , de vormgeving van de gestalte , en niet de fysiologische kant , het lichamelijke dat in deze vormgeving wordt vastgelegd .

Zoals we zagen meent Lacoue-Labarthe dat het nazisme zijn toevlucht zoekt in de ? absolute zelfschepping ? .
Het is waar dat Rosenberg een beroep doet op de Griekse scheppingskracht en de Arische mythe gelijkstelt aan de zonnemythe , de zon die niet alleen toont maar ook schept .
Toch is duidelijk dat Rosenberg zich evenzeer op het bloed beroept .
En ook Rosenberg weet heel goed dat het bloed niet door de mens wordt geschapen , maar door de natuur .
Het bloed , het volgens hem specifieke karakter dáárvan , is gegeven .
De Gestalt van het bloed is niet door de menselijke ( of Arische ) kunst , maar door de ? kunst van de natuur ? voortgebracht , als een kant en klaar gegeven , als enkel geselecteerd .
Rosenberg stelt het Arische enerzijds gelijk met scheppingskracht , maar zoekt anderzijds krampachtig naar een fundering daarvan in de natuurlijk-biologische gegevenheid van een ras , waarvan de essentie zou liggen in het bloed .
Ook dit is ? wil tot onmiddellijkheid ? .
Het bloed als het onmiddellijk gegevene is het juiste en het nazisme wil het juiste ook onmiddellijk gegeven krijgen .

De ? wil tot onmiddellijkheid ? in de nazi-ideologie uit zich in een zienswijze waarin niet alleen van de technè slechts techniek en estheticisme overblijven , maar waarin ook van de phusis slechts een reeks van biologische gegevenheden overblijft .
Er is niet alleen een overmatige beheersingsdrang , gepaard gaande met een blind vertrouwen op de techniek , maar er is tevens een overmatig en blind vertrouwen , niet op het geven door de natuur , maar op de natuurlijke gegevenheden .
En daarbij gaat het niet zozeer om de wetten van de fysica , want dat is allemaal veel te universalistisch , maar om het gegevene van een reeks biologische en fysiologische onderscheidingen .
Er is dus niet alleen , in het verlengde van het verval van de technè , de onto-typologie , maar er is ook , in het verlengde van het verval van de phusis , datgene wat ik aanduid als de onto-fysiologie .
In dit kader moet ook de nazistische obsessie met zuiverheid , met een zekere hygiëne , met de angst voor degeneratie worden geplaatst .

Wat Rosenberg zoekt is een vaste grond .
Waar die vaste grond uiteindelijk ligt kan hem niet zoveel schelen .
Nu eens tracht hij de Ariër te verankeren in de kunst , dan weer in de natuur .
In feite probeert hij zowel de kunst als de natuur tot vaste gronden te reduceren .
En om helemaal zeker te zijn stelt hij beide vervolgens ook nog aan elkaar gelijk , in de trant van : het Arische bloed is de Arische scheppingskracht .
Het fysiologische is het kunstzinnige .
De onto-fysiologie en de onto-typologie ? kantelen ? in elkaar om .
Op deze wijze is de enting of fundering van de Duitse identiteit op een vaste grond schijnbaar maximaal .
Waar Rosenberg niet aan wil , is de met de oorspronkelijke supplementariteit aangeduide spanning tussen technè en phusis en de daardoor blijvende onzekerheid aan beide kanten .
Een gevolg van het verdwijnen van de spanning tussen beide polen in hun verhouding tot elkaar is dat beide polen als het ware indrogen en vervlakken , tot oppervlakkige entiteiten , waarin alleen het gegevene telt .
De phusis is niet meer het tot op zekere hoogte nog onbekende opkomen , maar een geheel van reeds voorhanden dingen ; en de technè is niet meer een voortbrengend naar voren halen , maar een volledig vanuit zichzelf fictionneren .
En dit betekent onto-fysiologie aan de ene en onto-typologie aan de andere kant .
Wanneer aldus de technè niet meer de spanning met het opkomende en verborgene ondervindt en slechts hoeft aan te sluiten op een reeks van onmiddellijk voorhanden gegevenheden , dan vervalt de technè als mimesis tot een ? platte ? mimesis , tot imitatie , nabootsing , reproductie van het gegevene , representatie van wat al bestaat .

En daarmee zijn we terug bij het begin van dit verhaal over Lacoue-Labarthe , bij zijn verzet tegen Plato , tegen het klassieke denken van de imitatie , en begrijpen we wat de politieke inzet is van zijn hele inspanning .
Het lijkt me dat Lacoue-Labarthe met zijn - nu geconcretiseerde - ? mimetische ? benadering van het nazisme een belangrijke aanvulling levert op andere filosofische beschouwingen van het nazisme , zoals die door Adorno , Arendt , Lefort en Lyotard .

7 .
Figuurloze identificatie ?

? Dat nooit meer ! ?
De eerste reden waarom een beter begrip van het nazisme noodzakelijk is , ligt vanzelfsprekend in de bezorgdheid voor een herhaling .
In dit verband wijzen Lacoue-Labarthe en Nancy in hun voorwoord van juli 1991 bij Le mythe nazi op het ? revisionisme ? met betrekking tot Auschwitz , op het hardnekkige neo-nazisme en op de diverse soorten nationalisme en fundamentalisme die zich in Europa voordoen ( My 8 - 9 ) .
Niet veel later zou in het voormalige Joegoslavië blijken hoe een modern land zich plotseling als het strijdtoneel van de onto-typologie ontpopt , een toneel waarop onder anderen , onderbouwd met verwijzingen naar middeleeuwse veldslagen , de figuur van de Serviër blijkt te staan , als de door de buitenwereld vergeten of miskende held die wéér door zijn vijanden wordt aangevallen .

Lacoue-Labarthe en Nancy beseffen dat eenvoudige herhalingen in de geschiedenis zeldzaam zijn .
Maar hier en daar klinkt volgens hen het verlangen naar de mythe opnieuw op , of in elk geval naar de representatie van de bestemming van de gemeenschap door middel van beelden , symbolen , verhalen , figuren .
De identificatorische functie van een dergelijke figuratie is door het nazisme het scherpst gedemonstreerd en valt dan ook aan de hand van het nazisme het best te bestuderen , zo merken Lacoue-Labarthe en Nancy op .
Zij voegen daar echter aan toe dat ook aan de democratie de mythische figuratie niet wezensvreemd is .
Het is in hun ogen verkeerd om te denken dat de democratie wordt gekenmerkt door een cultuur van het discours , waardoor alles permanent op het spel kan staan , terwijl de presentatie van een figuur en de identificatie daarmee onwezenlijk zouden zijn ( My 10 - 13 ) .
Deze opmerkingen lijken een kritiek in te houden op de ? figuurloze ? opvattingen van de democratie zoals die bijvoorbeeld te vinden zijn in de Diskurs-theorie van Habermas en in Leforts theorema van de ? lege plaats van de macht ? .

Defiguratie

Lacoue-Labarthe en Nancy denken dus zeker niet aan een volledig figuurloze politiek , maar tasten wel de mogelijkheid en wenselijkheid af van een politiek waarin de figuur op de een of andere manier een minder prominente rol speelt .
Van belang is allereerst een discussie tussen Nancy en Lacoue-Labarthe onderling , ook al worden hierin de politieke consequenties niet geëxpliciteerd .
Nancy spreekt van een ? divergentie ? tussen hen beiden en omschrijft deze als volgt :

? (J)ij neigt altijd , kort gezegd , tot een uitwissing van de ? figuur ?
- jij spreekt graag van ? defiguratie ? en ( ... ) ( van ) ? instorting ?
( défaillance ) van de figuur als een soort van voorbij de figuur ( outre-figure ) - terwijl ik me voortdurend teruggevoerd voel tot de eis van een zekere figuratie ?
( Sc 74 ) .

Lacoue-Labarthe gaat niet mee met het dilemma dat Nancy hem voorhoudt .
Hij zou het ? fictionele proces ? wel willen ? blokkeren ? , maar weet dat méér dan een ? verplaatsing van de figuur ? en een soort van ? figuratieve ascese ? niet mogelijk is ( Sc 79 - 80 ) .
Hij wil inderdaad de ? defiguratie ? propageren , maar licht toe dat het woord dé-figuration - dat hij overigens in het Duits waagt te vertalen : Entgestaltung - de terugtrekking ( retrait ) van de figuur betekent .
Bij wijze van vergelijking stelt hij dat als Hölderlin van de terugtrekking van het goddelijke spreekt , dit iets anders betekent dan de dood van de goden .
Evenzo gaat het bij de terugtrekking van de figuur niet om een regelrecht verdwijnen ervan , daar bij deze terugtrekking tegelijkertijd een onuitwisbaar spoor wordt achtergelaten , aldus Lacoue-Labarthe ( Hp 106 - 107 ) .

Een dergelijke terugtrekking van de figuur - die niet tot figuurloosheid leidt - is in de ogen van Lacoue-Labarthe klaarblijkelijk een positief te waarderen gegeven van de moderne tijd in het algemeen en van de democratie in het bijzonder .
De gedachte van een terugtrekking van de figuur die een spoor nalaat , kan echter nog op allerlei verschillende manieren worden ingevuld .
Op welke wijze bestaat dit spoor ?
Is dit niet zelf weer een figuur ?
Komt dit spoor overeen met een ? instortende ? of ? flauwgevallen ? figuur , dat wil zeggen een figuur waarin de desistentie de overhand heeft over het ? overeind staan ? ?
Zouden we bijvoorbeeld moeten denken aan een figuur die zich niet , zoals in het racistische nazisme , afgrenst , maar zich steeds ook ontgrenst ?
Is zoiets als een figuur zonder grenzen , een ? open figuur ? voorstelbaar ?
Of , indien een begrensde , omlijnde figuur onvermijdelijk is , zouden we dan tenminste aan een politiek van een voortdurende transfiguratie , van een transformatie ( Nietzsche ) van de figuur kunnen denken ?
Lacoue-Labarthe stelt zich ten aanzien van dit soort vragen zeer gereserveerd op , maar wel geeft hij de richting aan waarin hij de beantwoording zoekt .

Voorbij de identiteit : de moeder

Hoewel Nancy dus suggereert dat hij steviger vasthoudt aan een zekere figuratie dan Lacoue-Labarthe , zijn toch op naam van Lacoue-Labarthe en Nancy samen diverse teksten verschenen waarin aan de hand van Freud wordt onderzocht wat een figuurloze identificatie zou kunnen betekenen .
In ? Le peuple juif ne rêve pas ?
( 1981 ) plaatsen de beide auteurs de psychoanalyse aanvankelijk voor een alternatief : ofwel zij ondersteunt het totalitarisme , doordat zij slechts de identificatie met de vader , met de leider , en dat wil uiteindelijk zeggen met de figuur erkent , ofwel zij brengt ? een andere problematiek van de identificatie ? in het spel , een weg die ? voorbij het principe van de identiteit ? voert ( Psy 58 , 60 ) .
Het blijkt hier te gaan om de identificatie met de moeder .

Logischerwijs had reeds aan het begin van dit hoofdstuk , bij de behandeling van Freuds denkbeelden over de identificatie , de conclusie kunnen worden getrokken dat Freud stilzwijgend - en misschien nolens volens - de identificatie met de moeder aan de orde stelt .
We zagen immers dat Freud eerst de ? objectbezetting ? beschrijft , waarbij voor het jongetje zijn moeder als liefdesobject fungeert , en vervolgens ? de oorspronkelijkste vorm van gevoelsbinding aan een object ? als identificatie betitelt .

Volgens Lacoue-Labarthe en Nancy nu is deze identificatie met de moeder , met de ? moederlijke instantie ?
( Psy 62 ) , niet een identificatie met een identiteit , dat wil zeggen met een figurale , gefigureerde of figurerende identiteit - en in die zin gaat deze identificatie ? voorbij het principe van de identiteit ? .
Want volgens hen betreft het een ? identificatie ? die op basis van een ? onmiddellijke , zintuiglijke aanwezigheid ? tot stand komt ( Co 53 ) .
Deze identificatie moet als voorafgaand aan het Oedipuscomplex worden begrepen , en daarmee tevens - in een ? historisch ? perspectief - als voorafgaand aan de totemmaaltijd .
Lacoue-Labarthe en Nancy merken op dat in Freuds reconstructie van een totemmaaltijd in feite een voeding wordt voorondersteld die een herhaling vormt van ? de gemeenschappelijke moederlijke substantie ? , waarmee Freud impliciet toegeeft dat de identificatie van de clan , in haar meest ? innerlijke ? moment , een identificatie met de moeder is ( Psy 67 ) :

? De betrekking van een subject tot de subjectiviteit zelf in de figuur van een vader vooronderstelt als oorsprong , of bij wijze van oorsprong , de geboorte ( of om precies te zijn : de gave ) van deze betrekking .
En een dergelijke geboorte impliceert de terugtrekking van wat noch subject noch object noch figuur is , van wat men op voorlopige en simplificerende wijze ? de moeder ? kan noemen .
Achter de ( la , FvP ) politiek ( als we die met de vader gelijk moeten stellen ) ? de moeder ? :
men kan zich gemakkelijk voorstellen tot welke Schwärmerei dat aanleiding kan geven ... ?
( Rej 26 ) .

Ondanks dit risico van dweperij ( met een oer-moeder ?
- of : met het politieke of zelfs het zijn als moeder ? ) willen Lacoue-Labarthe en Nancy vanuit ? een algemene problematiek van de mimesis ? vasthouden aan de vraag naar de moeder , als onderdeel van de vraag naar de identificatie , die volgens Freud ? de eerste stellingname tegenover de ander ? is ( Re 197 ) .

In de gave trekt de geefster zich terug .
Juist op het moment van de identificatie met de moeder trekt de moeder zich terug .
Het komt niet tot een figuratie , tot een identiteit van de moeder .
De identificatie kan slechts plaatsvinden ? in het hart van een terugtrekking van identiteit ?
( Psy 66 ) .
Daarom gaat het om ? een identificatie niet met de moeder , maar met wat we zouden kunnen noemen het buiten-moederlijke ?
( l?outre-mère ) .
Lacoue-Labarthe en Nancy geven toe dat het om een onhoudbare formule gaat : een identificatie met een terugtrekking van de identiteit ( Psy 68 ) .
Onhoudbaar misschien , maar onwenselijk ?

We zien dat de uitkomst van deze Freud-interpretatie niet een figuurloze situatie zonder meer betekent , maar een samengaan van figuur en figuurloosheid .
Lacoue-Labarthe en Nancy spreken van een moederlijke ? dreiging ? , die in een radicale defiguratie bestaat ( Psy 69 ) .
De identificatie met de Vader , met de figuur , wordt volgens hen eindeloos verdubbeld door een identificatie met de moeder , dat wil zeggen met de terugtrekking van de identiteit ( Psy 72 ) .
Er is hier nog steeds sprake van mimesis , maar deze ? incorporeert ? de terugtrekking van de identiteit ( Psy 73 ) .
De moeder verhindert de zuivere oprichting ( érection ) van de figuur , zodat de trait tegelijkertijd re-trait is , zoals de figuur zich nooit helemaal kan onttrekken aan het infigurabele , aan het onpresenteerbare ( Psy 90 ) .
Figuur en figuurloosheid zijn aldus principieel met elkaar verweven .

Het nieuwe totalitarisme

Er bestaat een merkwaardig verband tussen deze gedachte van een identificatie met de moeder en de verkenning door Lacoue-Labarthe en Nancy van een nieuwe vorm van totalitarisme in de hedendaagse samenleving .
In hun eveneens gezamenlijk geschreven essay ? Le ? retrait ? du politique ? richten Lacoue-Labarthe en Nancy hun aandacht op een ? geniepiger en zachter ? totalitarisme ( Re 190 ) , een ? subtiel ? totalitarisme ( Re 200 ) .
Zij benadrukken allereerst dat het idee van een scherpe oppositie tussen het totalitarisme en de democratie te simpel is .
Volgens hen is vandaag de dag , en juist onder de hoede van de democratie , een enorm geheel ontstaan , het ? eco-techno-socio-culturele complex ? , waaruit het politieke zich terugtrekt .
Juist dit allesomvattende geheel bergt het gevaar van een nieuw totalitair stelsel in zich .
Lacoue-Labarthe en Nancy zijn van mening dat met betrekking tot dit nieuwe totalitarisme de analyses van bijvoorbeeld Arendt en Lefort niet meer voldoen , omdat deze het klassieke totalitarisme betreffen .
Zij belichten het verschil tussen het klassieke en het nieuwe totalitarisme met behulp van het begrip transcendentie .
In de visie van Lacoue-Labarthe en Nancy bestaat het klassieke totalitarisme in de pretentie de transcendentie te kunnen presenteren en belichamen : als het kunstwerk in het nazisme , als de historische rede in het stalinisme .
Het nieuwe totalitarisme komt daarentegen voort uit de volledige ontbinding van de transcendentie , waardoor het des te soepeler alle levenssferen doordringt , om ze te ontdoen van elke alteriteit .

Hierop voortbordurend kunnen we aan de verschillende elementen van het genoemde complex gerust het ? ecologische ? element toevoegen , zodat we kunnen spreken van het ? econo-ecolo-techno-socio-culturele complex ? .
Evenals het woord ? economisch ? gaat het woord ? ecologisch ? terug op het Griekse woord voor huis : oikos .
In feite zouden we zelfs kunnen zeggen dat het nieuwe totalitarisme of immanentisme precies bestaat in de poging alle aspecten van het menselijk bestaan - van het economische tot en met het politieke - voor te stellen als behorend tot de sfeer van het huis , van het vertrouwde , van het eigene .
Met name de media spelen hierin een grote rol , in zoverre ze de wereld als een soort grote huiskamer presenteren .

Volgens Lacoue-Labarthe en Nancy heeft het geen zin de terugtrekking van het politieke uit het grote ? eenheidscomplex ? te willen pareren door opnieuw een beroep te doen op de transcendentie van God , de mens of de geschiedenis , want dat zijn precies de transcendenties waarin het klassieke totalitarisme zich installeerde - door ze tot de totale immanentie van het gemeenschapsleven terug te voeren .
Maar dat betekent niet dat de erkenning van enige transcendentie geheel en al moet worden opgegeven .
Lacoue-Labarthe en Nancy merken op dat de terugtrekking van het politieke ertoe dwingt het concept van ? politieke transcendentie ? opnieuw uit te werken en in het spel te brengen ( Re 192 - 193 ) .
Zo treedt opnieuw een dubbelzinnigheid van de term retrait naar voren : zoals de ? trek ?
( de lijn , de figuur ) in feite een terugtrekking beleeft , zo vergt deze terugtrekking een her-trekken ( re-trait ) van - het spoor van - het politieke .
Dit zou door een nieuwe politieke filosofie moeten worden uitgewerkt .

We keren terug naar de diagnose van Lacoue-Labarthe en Nancy omtrent het klassieke en het nieuwe totalitarisme .
We begrijpen dat de door hen aangevoerde transcendentie ten opzichte van de samenleving equivalent is met het politieke in zijn verhouding tot de politiek .
Lacoue-Labarthe en Nancy lijken als volgt te redeneren : normaal gesproken erkennen we de transcendentie ten opzichte van de politiek gemakkelijk als de politiek ook op het direct zichtbare niveau van de samenleving niet ? alles ? is , omdat er naast de politiek ook een zelfstandige economie , cultuur etc. bestaat .
Vanuit deze normale situatie kan een totalitair bestel op twee manieren ontstaan : a ) de politiek weet de illusie te vestigen dat zij zelf de transcendentie belichaamt en verwerft daardoor de absolute hegemonie over de andere sectoren van de samenleving - dan ontstaat het klassieke totalitarisme ; b ) de politiek loopt in zekere zin leeg en gaat in een eenheidscomplex samenvallen met de overige sectoren en wel zo dat in alle sectoren de transcendentie vernietigd wordt - dan ontstaat het nieuwe totalitarisme .
In het eerste geval wordt het politieke of de transcendentie nog belichaamd , maar daarmee als transcendentie in feite eveneens opgeheven , in het tweede geval trekt het politieke als transcendentie zich minstens terug , zelfs uit de politiek .

Lacoue-Labarthe en Nancy lijken in feite zowel het klassieke als het nieuwe totalitarisme vanuit Heideggers theorema van de voltooiing van de metafysica te begrijpen .
De absolute overheersing door de politiek in het klassieke totalitarisme betekent dat de politiek alles omsluit ( ? alles is politiek ? ) .
Het is dan de politiek die met haar pretentie de transcendentie , dus het politieke te belichamen , het politieke juist onwerkzaam maakt .
Doordat de transcendentie of openheid waarvoor het politieke staat verdwijnt , voltrekt de politiek de voltooiing en sluiting ( clôture ) van de metafysica .
De kern van het nieuwe totalitarisme komt in zicht als we denken aan Heideggers visie op de techniek .
Het door Lacoue-Labarthe en Nancy onderkende ? eco-enzovoort complex ? lijkt immers precies overeen te komen met wat Heidegger de techniek noemt .
Wanneer in dit complex ook de politiek wordt geïntegreerd , maar zo dat de transcendentie of het politieke wordt geblokkeerd , is het in dit geval de ? techniek ?
- begrepen in een zeer ruime zin - die de voltooiing van de metafysica voltrekt .

Gegeven deze heideggeriaanse benadering zou kunnen worden opgemerkt dat de analyse van het nieuwe totalitarisme door Lacoue-Labarthe en Nancy hetzelfde gebrek aan differentiatie vertoont als die van het nazisme .
Immers , opnieuw gaat het al gauw om de moderne samenleving als zodanig en om de metafysica als geheel .
Dit neemt niet weg dat een belangrijke ontwikkeling zichtbaar wordt wanneer we de kwestie van de figuur in het spel brengen .
Het klassieke totalitarisme lijkt inderdaad te worden gekenmerkt door wat we zouden kunnen noemen : ? de politiek van de gefixeerde figuur ? .
In het nieuwe totalitarisme lijkt de figuur echter een veel minder gevaarlijke rol te spelen .
In feite lijkt het door Lacoue-Labarthe en Nancy beschreven eenheidscomplex niet alleen een terugtrekking van het politieke , maar ook van de politiek te ondergaan , wanneer we onder de politiek de concretisering van het proces van collectieve mimesis tot een of meer figuren verstaan .
Het complex wordt ook in die zin een a-politiek complex dat dit heel goed overweg kan met de defiguratie en met een identificatie ? voorbij het principe van de identiteit ? .
Het complex kent immers enkel ? kleine ? figuren , in zo?n overvloed en met zo?n korte ? halfwaardetijd ? dat deze nauwelijks nog bindend werken .
In de wereld-huiskamer lijkt nog slechts een zeer vluchtige figuratie plaats te vinden .
We kunnen dan ook concluderen dat de verkenning die Lacoue-Labarthe en Nancy bij Freud deden naar een zeker samengaan van figuur en figuurloosheid , naar een identificatie met een terugtrekking van de identiteit , in de vorm van een identificatie met het (buiten-)moederlijke , precies beantwoordt aan hetgeen het door hen ontwaarde nieuwe , laten we zeggen ? softe ? , totalitarisme toch al teweegbrengt .
Mogen we ook zeggen : moederlijk totalitarisme ?
Achter ? de vader ? of de figuur is dan ? de moeder ? of de figuurloosheid ontdekt , maar geraken we niet voorbij het alternatief van ofwel de politiek ofwel het oikos-complex .
Hiermee wordt duidelijk dat het nieuwe totalitarisme dat uit het oikos-complex voortvloeit , kan samengaan met een politiek waarin de figuur geen grote rol speelt .
Evenzo geven Lacoue-Labarthe en Nancy de waarschuwing af dat een zekere vorm van totalitarisme zeer wel met de democratie kan samengaan .

Aan de democratie wordt door Lacoue-Labarthe en Nancy ( in de hier gelezen teksten ) geen eenduidige plaats toegekend .
In het licht van Heideggers ontologische differentie gaat het om de volgende principiële vraag : bevindt de democratie zich aan de kant van de voltooiing en afsluiting van de metafysica ?
Dat wil zeggen , aan de kant van ofwel de politiek ofwel de - door Lacoue-Labarthe en Nancy tot een zacht en alomvattend complex geactualiseerde - techniek ?
Of mogen we de democratie aan de kant van het denken en de deconstructie plaatsen ?
Biedt de democratie juist ruimte voor het politieke , maakt zij van de polis een Da van de alteriteit , doet zij de techniek ( of het ? complex ? ) openstaan voor ? het wezen van ? de techniek dat zoals gezegd ? niets technisch ? is ?
- Of is hier geen dilemma aan de orde en is de democratie zo onbepaald dat zij beide kanten kan opgaan , dat zij van al het genoemde wel iets heeft ?
Ongetwijfeld is het laatste het geval .
Daarom zal het er altijd opnieuw van afhangen wat we - ieder en allen - doen .
En daarom kan de democratie nooit geheel worden gekarakteriseerd door Heideggers idee van een metafysische afsluiting , ook al kent de democratie zeker metafysische premissen , met name omtrent de mens .

Opvallend is dat Lacoue-Labarthe meer te bieden lijkt te hebben wanneer het om een kritische analyse van het totalitarisme gaat dan wanneer het op een verheldering van de grondbeginselen van de democratie aankomt .
Dat heeft wellicht te maken met het feit dat zijn vertrekpunt bij de poièsis ligt en niet bij de praxis .
Immers , de poièsis , de schepping van de figuur , laat zich gemakkelijk op collectieve schaal denken en wordt daardoor vatbaar voor de totalitaire droom .
Dat is wat Lacoue-Labarthe heeft laten zien .
Het begrip praxis laat zich daarentegen moeilijker losmaken van de onderlinge verhouding tussen individuen en spoort daarom beter met de democratie .
Met deze gedachtegang heeft Lacoue-Labarthe zich niet beziggehouden .
Toch is het de vraag of we met de praxis de mogelijkheid van het totalitarisme vanzelf ontlopen .
Want : laat de praxis zich zonder mimesis denken ?
Blijven we niet ook met de praxis als uitgangspunt ( dus ook in de democratie ) op de kwestie van de - door een kleiner of groter aantal individuen aangehangen - figuur stuiten ?
En dan komen we toch weer uit bij de stellingname van Lacoue-Labarthe , namelijk dat er niets anders op zit dan te proberen ergens tussen de gefixeerde figuur en de figuurloosheid in een flexibele verhouding tot de figuur te ontwikkelen .

III .
Onto-mimetologie .
Lacoue-Labarthe over Heideggers engagement met het nazisme

1 .
Inleiding

Het is al weer enige tijd geleden dat het boek Heidegger et le nazisme ( 1987 ) van Victor Farias heel wat geesten in beroering bracht .
Maar ook buiten de hoogtijdagen van een in de media opgeklopte affaire valt er na te denken over Heideggers engagement met het nazisme .
En Lacoue-Labarthe heeft de kritische confrontatie met Heidegger op een veel grondiger en hardnekkiger wijze ter hand genomen dan Farias .

In het voorwoord van La fiction du politique ( 1987 ) geeft Lacoue-Labarthe enig inzicht in de persoonlijke achtergronden van zijn ? uiteenzetting met Heidegger ?
( Fi 11 ; de aanhalingstekens staan ook bij Lacoue-Labarthe zelf ) .
Hij vertelt dat hij op een bepaald moment de filosofie was binnengevoerd , juist doordat hij de impact van Heideggers denken had ervaren .
Korte tijd later vernam hij echter dat Heidegger lid was geweest van de nazi-partij .
Deze tweeslachtig-schokkende ervaring is bij Lacoue-Labarthe altijd overeind blijven staan :

? Hoeveel bewondering ik ook voelde - en voel - voor het denken van Heidegger , dat lidmaatschap is voor mij in politiek opzicht - en in méér dan politiek opzicht - altijd onverteerbaar gebleven ?
( Fi 12 ) .

Voor Lacoue-Labarthe is Heidegger ? ontegenzeglijk de grootste denker van deze tijd ?
( Fi 14 , 22 ) .
Het woord ? denker ? heeft hier een bijzondere betekenis , die gesitueerd moet worden in Heideggers project van een ? destructie ? of ? overwinning ? van de metafysica .
We hebben in de voorgaande hoofdstukken reeds gezien dat Lacoue-Labarthe in grote lijnen nauw aansluit bij Heideggers positie in of ten opzichte van de filosofie , zoals ook zijn kritische notie ? onto-typologie ? geïnspireerd is door Heideggers kwalificatie van de metafysica als ? onto-theologie ? .

Niettemin komt Lacoue-Labarthe tot drie verwijten aan het adres van Heidegger .
Deze betreffen : a ) zijn aansluiting bij het nazisme in 1933 ; b ) zijn zwijgen over ? Auschwitz ? na de tweede wereldoorlog ; c ) zijn weigering te erkennen dat in zijn denken een ? mimetologie ? schuilt .

De eerste twee verwijten liggen duidelijk in elkaars verlengde .
Lacoue-Labarthe noemt Heideggers episode van 1933 - 34 een ? zich compromitteren , hoe gering of hoe kort ook , met een expliciet racistisch en antisemitisch regime en ideologie ? , hetgeen reeds een ? schandaal ? kan worden genoemd .
Maar hiermee , zo vervolgt Lacoue-Labarthe , wil hij tevens en vooral een tweede punt bij Heidegger in het geding brengen , namelijk ? de afwezigheid van elke spijt en het klaarblijkelijk halsstarrig volgehouden stilzwijgen over het meest ernstige : over de uitroeiing ?
( Im 138 ) .
In feite krijgt het eerste verwijt voor Lacoue-Labarthe pas zijn volle gewicht in het licht van het tweede .

Het zou echter verkeerd zijn de eerste twee punten als politieke kritiek te beschouwen en het derde als filosofische kritiek .
Ook de eerste twee punten kunnen immers slechts als kritiekpunten naar voren worden gebracht vanuit een filosofische positie .
Tegen de achtergrond van het feit dat Lacoue-Labarthe bij minstens de opzet van Heideggers bezinning op de metafysica wil aansluiten , ligt het voor de hand dat hij zijn kritiek niet wil baseren op een bij voorbaat externe positie ten opzichte van Heidegger .
De interne positie die Lacoue-Labarthe betrekt , ligt ten dele in Heideggers Sein und Zeit ( 1927 ) , maar in hoofdzaak in Heideggers werk vanaf 1934 .
Voor Lacoue-Labarthe staat vast dat Heidegger na het neerleggen van het rectoraat in 1934 inderdaad overging tot een ? Auseinandersetzung met het nazisme ? , zoals Heidegger in het beroemde Spiegel-interview van 1966 heeft gezegd ( Fi 82 ) .
We hebben in dit hoofdstuk dus met een dubbele uiteenzetting te maken : Lacoue-Labarthes ? uiteenzetting met Heidegger ? heeft Heideggers ? uiteenzetting met het nazisme ? als onderwerp .

Lacoue-Labarthe wijst op de volgende samenhang : Heidegger heeft zich in de jaren 1934 - 37 sterk geconcentreerd op de kunst .
Daarbij heeft hij zich tot taak gesteld een ? overwinning ?
( Heidegger ) of ? deconstructie ?
( Lacoue-Labarthe ) van de hele westerse esthetica door te voeren .
Heidegger komt tot de conclusie dat de esthetica de denkpatronen van de metafysica reproduceert .
Het is deze deconstructie van de esthetica die volgens Lacoue-Labarthe aan Heideggers uiteenzetting met het nazisme ten grondslag ligt en die dus tevens kan dienen als de filosofische positie van waaruit Heideggers eerdere engagement met het nazisme in de periode 1933 - 34 kan worden bekritiseerd .
Met andere woorden , Lacoue-Labarthe onderzoekt Heideggers opstelling in 1933 aan de hand van de hypothese dat Heidegger zich in 1933 in de esthetica - dus in de metafysica - verstrikt , hetgeen herkenbaar zou zijn vanuit Heideggers latere poging tot overwinning van de esthetica .

Nu kan op basis van Heideggers werk plausibel worden gemaakt dat de deconstructie van de esthetica berust op een herinterpretatie van de technè-phusis verhouding .
Vervolgens stelt Lacoue-Labarthe dat het hierbij in feite om een herinterpretatie van de mimesis gaat , ook al weigert Heidegger dit laatste in te zien .
Lacoue-Labarthe wil dus Heideggers engagement met het nazisme doen uitkomen tegen de achtergrond van de door Heidegger zelf niet erkende ? mimetologie ? .
Er bestaat in de ogen van Lacoue-Labarthe een nauwe samenhang tussen de kwestie van Heideggers ? politieke engagement van 1933 ? en de kwestie van Heideggers opstelling tegenover de mimesis ( Im 10 - 11 ) .
Hier is het verband tussen de eerste twee kritiekpunten en het derde aan de orde .
De aard van dit verband zal in het navolgende pas langzamerhand duidelijk kunnen worden .

In de rest van dit hoofdstuk zullen we eerst in het kort enkele feitelijke aspecten van Heideggers opstelling in 1933 en de zeer globale evaluatie daarvan door Lacoue-Labarthe belichten ( paragraaf 2 ) .
Vervolgens komt de mimetologie aan de orde die Lacoue-Labarthe als positief referentiepunt wil hanteren ( paragraaf 3 ) .
Daarna kunnen we overgaan tot de analyse van de rectoraatsrede .
Eerst zullen we stilstaan bij de reconstructie door Lacoue-Labarthe van Heideggers visie op het weten .
Daarbij komt tevens de Duitse volksstaat aan de orde die volgens Heidegger op dit weten gebaseerd zou moeten zijn ( paragraaf 4 ) .
Vervolgens zullen we zien hoe de door Lacoue-Labarthe op tafel gelegde metafysica-verdenking pas scherpte krijgt wanneer we ingaan op het ? energetisme ?
( paragraaf 5 ) , de onto-typologie ( paragraaf 6 ) en de onto-fysiologie ( paragraaf 7 ) die in Heideggers rectoraatsrede kunnen worden blootgelegd .
Verder zullen we in dit hoofdstuk ook de door Heidegger na de Tweede Wereldoorlog ingenomen positie tegenover Auschwitz in beschouwing nemen ( paragraaf 8 ) .
En ten slotte zullen we proberen de rekening op te maken ( paragraaf 9 ) .

2 .
Feiten en achtergronden

Eind januari 1933 komen de nazi?s in de Duitse regering .
De reeds in december 1932 door de gezamenlijke hoogleraren tot rector gekozen sociaal-democraat Von Möllendorff ziet zich bijna onmiddellijk na zijn feitelijke aantreden per 15 april 1933 gedwongen zijn mandaat weer neer te leggen - in een situatie waarin de nazi?s tegen hem ageren en hijzelf geen medeverantwoordelijkheid wil dragen voor de maatregelen die door het Badense ministerie van cultuur , onderwijs en justitie worden doorgedreven en die met name gericht zijn tegen de joodse docenten .
Op 21 april verkiest hetzelfde plenum van de universiteit van Freiburg Heidegger tot rector .
Per 1 mei 1933 wordt Heidegger lid van de nazi-partij , de NSDAP .
Op 27 mei 1933 spreekt hij ter gelegenheid van de overname van het rectoraat de zogeheten ? rectoraatsrede ? uit , onder de titel Die Selbstbehauptung der deutschen Universität .

Volgens zijn eigen latere verklaringen krijgt Heidegger daarna hoe langer hoe meer problemen met zijn partijgenoten in zowel de studentenorganisaties als het ministerie .
Een conflict waarbij hij weigert twee decanen van faculteiten ( onder wie dezelfde Von Möllendorff ) af te zetten en door NSDAP-leden te vervangen , vormt eind februari 1934 voor Heidegger de concrete aanleiding zijn ontslag als rector in te dienen .
Hij blijft echter tot 1945 lid van de NSDAP .
In november 1945 spreekt Heidegger , doelend op de periode na het rectoraat , van ? het in de laatste elf jaar geleverde verzet ( Widerstand ) van geestelijke aard ?
( GA 16 , 404 ) .
Maar ook de rectoraatsrede blijft hij altijd verdedigen , met als argument dat hij in deze rede heeft geprobeerd duidelijk te maken , tegen andere tendenzen in het nazisme in , waar het op dat moment in Duitsland werkelijk om ging .

Het zal altijd tot op zekere hoogte een raadsel blijven waarom Heidegger zich beschikbaar stelde als rector en zich in dezelfde beweging bij de nazi-partij aansloot .
Lacoue-Labarthe geeft een beknopte schets van de achtergronden .
Reeds van Heideggers filosofie van vóór 1933 kan worden gezegd dat deze zich tegen elk internationalisme , humanisme , vooruitgangsdenken en in die zin tegen de Verlichting keert , aldus Lacoue-Labarthe , die deze filosofie voorts in politieke zin kwalificeert als ? een rechtse filosofie , die heroïsch-tragisch en revolutionair is ? en als ? extremistisch nationaal-populisme ? .
Vanuit deze extreem-rechtse opstelling kon Heidegger in de revolutionaire omstandigheden van 1933 ertoe komen zich met de nazi-partij te engageren en verder te gaan dan enkel passieve ondersteuning ( Fi 158 , 178 ) .
Lacoue-Labarthe noemt Heideggers engagement ? absoluut coherent met zijn denken ?
( Fi 38 ) .

Lacoue-Labarthe wijst er voorts op dat Heidegger aan de inzet van zijn engagement , dus aan datgene wat hij in 1933 in de nazi-beweging heeft gemeend te kunnen ontwaren , altijd heeft vastgehouden ( Fi 29 ) .
Dit blijkt met name uit Heideggers roemruchte uitspraak in zijn ( in 1953 uitgegeven ) cursus Einführung in die Metaphysik van 1935 , waarin hij , sprekend over het nationaal-socialisme , ? de innerlijke waarheid en grootsheid van deze beweging ? roemde ( GA 40 , 208 ) .
Duidelijk is dat deze ? innerlijke waarheid en grootsheid ? voor Heidegger gelegen was in de historische mogelijkheid die het nazisme bood om tot een herstichting - of liever : de ? eigenlijke ? stichting - van de Duitse staat te komen .
Voor Lacoue-Labarthe betekent dit dat Heideggers engagement geen toeval of vergissing was , maar een faute ( Fi 34 , 43 ) .
Hij gaat ervan uit dat Heidegger van meet af aan wel gekant was tegen de gewelddadigheid en het antisemitisme in de nazi-beweging , maar deze zaken als bijkomstig zal hebben opgevat ( Fi 42 ) .
Wat het antisemitisme betreft , zouden Heideggers teksten van de jaren ? 30 duidelijk genoeg laten zien dat hij zich tegen het biologisme van de nazi?s keerde .
Dat zou de reden zijn waarom hij het volk in geestelijk-historische zin en met name vanuit de taal bepaalde ( Im 184 ) .
Volgens Lacoue-Labarthe had Heidegger echter moeten zien dat het antisemitisme geen ideologisch exces was , maar wezenlijk voor het nazisme , en bovendien de gehele westerse geschiedenis in het geding bracht .
Hoewel Heidegger het antisemitisme niet accepteerde , heeft hij toch zijn compromis gesloten met een beweging waarvoor het antisemitisme een principe-zaak was , alsof de overwinning van de beweging wel een beetje antisemitisme waard was ( Fi 49 - 50 , 55 ) .

3 .
Mimetologie

Zoals gezegd houdt Heidegger zich in de periode na het rectoraat bij uitstek bezig met de kunst en is de kritiek op de esthetica die hij daarbij ontwikkelt gestoeld op een nieuwe interpretatie van de verhouding tussen technè ( ? kunst ? ) en phusis ( ? natuur ? ) .
In Heideggers werk na 1934 komt de technè-phusis verhouding op diverse plaatsen aan de orde .
Ik zal me beperken tot ? Der Ursprung des Kunstwerkes ?
( 1936 ) .
Daarin is inderdaad sprake van een omvattende kritiek op de esthetica , die er kortweg op neerkomt dat de esthetica er niet toe komt de verhouding tussen het kunstwerk en de waarheid ( dat wil zeggen het zijn ) centraal te stellen .
Het is deze verhouding tussen werk en waarheid die door Heidegger wordt gerelateerd aan de verhouding tussen technè en phusis .

In wat als een onuitgesproken kritiek op Nietzsche kan worden beschouwd , die immers de oorsprong van het kunstwerk bij de scheppende kunstenaar legt , herleidt Heidegger het scheppen van het kunstwerk allereerst tot het begrip technè .
Hij benadrukt voorts dat het woord technè bij de Grieken oorspronkelijk niet kunst en ook niet handwerk betekende , laat staan het technische in de huidige zin , maar een vorm van weten .
Technè betekent nooit de activiteit van een maken , aldus Heidegger , of liever , er is wel een maken , een voortbrengen mee gemoeid , maar dit in de betekenis van een ? naar voren brengen ? , iets in zijn waarheid doen verschijnen :

? De technè is ( ... ) in zoverre een voortbrengen ( Hervorbringen ) van het zijnde , dat dit het aanwezige ( Anwesende ) als zodanig uit de verborgenheid vandaan speciaal in de onverborgenheid van hoe het eruitziet naar voren brengt ?
( GA 5 , 47 ; cursiveringen door Heidegger ) .

We weten dat Unverborgenheit Heideggers vertaling is van het Griekse woord alètheia , dat meestal met ? waarheid ? wordt vertaald .
Heidegger wijst er meteen op dat het ? naar voren halen ? door de technè niet los staat van wat de phusis doet : ? Dit alles gebeurt evenwel te midden van het op basis van eigen groei opkomend zijnde , de phusis ?
( ibid. ) .
Heidegger denkt de technè-phusis verhouding niet als een subject-object verhouding .
Het ? waarheid maken ? door de technè houdt niet een willekeurige , subjectieve beschikking over een objectieve ( letterlijk : daartegenover opgeworpen ) werkelijkheid in , maar is een hervorbringen dat inhaakt op een aufgehen dat al in de phusis besloten ligt .
Langs deze lijn dienen we volgens Heidegger ? het wezen van het scheppen ? te denken .
Het scheppen verwijst in feite naar het verschijnen van de waarheid .
De schepping van het kunstwerk is geen autonome , geniale prestatie , maar de phusis , of de waarheid , heeft zelf een ? hang ( Zug ) naar het werk ?
( ibid. , 48 ) .

Lacoue-Labarthe herkent in deze en soortgelijke passages bij Heidegger de oorspronkelijke supplementariteit van de technè-phusis verhouding , die hij zelf op de noemer heeft gebracht van de ? algemene mimesis ? .
Immers , zoals Heidegger de technè hier omschrijft als een naar voren brengen , zo heeft Lacoue-Labarthe de mimesis - zoals we in hoofdstuk 1 hebben gezien - gekenmerkt als een eerste presentatie , en derhalve als noch een eigenmachtig scheppen vanuit het niets , noch een kopiëren van wat al klaar ligt .
Heidegger heeft evenwel vanaf Sein und Zeit steeds weer geweigerd de mimesis serieus te nemen , aldus Lacoue-Labarthe ( Im 170 ) .
Zijn verklaring hiervoor is dat Heidegger de mimesis wantrouwde omdat hij deze in haar platonische , pejoratieve bepaling liet ( Im 122 ) .
Of met andere woorden , Heidegger onderkende evenals Plato in het begrip mimesis slechts de ? beperkte mimesis ? :
de imitatie .
In het licht van zijn opvatting van de waarheid als overeenstemming ( homoiosis , adequatio ) veroordeelde Plato deze beperkte mimesis als gebrekkig .
In zijn streven een dergelijke waarheidsopvatting te overwinnen zal Heidegger hebben geredeneerd dat ook de mimesis van tafel moet , omdat deze in hetzelfde register staat , dus eveneens op de overeenstemming - tussen bijvoorbeeld beeld en ding - gericht blijft .
Maar ondanks zijn herhaling van het ? oudste filosofische ( platonische ) gebaar tegenover de mimesis ? , is Heidegger in de ogen van Lacoue-Labarthe evengoed de eerste die ? een heel ander denken van de mimesis ( van de technè ) ? mogelijk heeft gemaakt ( Im 11 ) .
En deze mogelijkheid is in Heideggers eigen werk uitgekristalliseerd : daarin is volgens Lacoue-Labarthe een ? fundamentele mimetologie ? aanwezig , een ? niet erkende mimetologie ? , een ? geheime mimetologie ?
( Im 170 , 173 , 185 ) .
Lacoue-Labarthe legt deze mimetologie dus in de eerste plaats bloot in Heideggers interpretatie van de technè-phusis verhouding , die volgens hem tot stand komt in het verlengde van het werk van Aristoteles en Kant ( Im 171 , 192 ; Fi 115 - 116 ) .

Maar er kan nog een tweede vorm of ? plaats ? van de mimetologie worden aangewezen : ook Heideggers denken van de geschiedenis wordt volgens Lacoue-Labarthe door een mimetologie gekenmerkt .
Deze historische mimetologie komt al duidelijk naar voren in paragraaf 74 van Sein und Zeit .
Heidegger omschrijft hier de verhouding van het individuele ? erzijn ?
( Dasein ) tot het verleden .
Het Dasein kan zijn existentie inhoud geven door middel van een herhaling .
Deze herhaling bestaat in de keuze van een ? held ? , die in feite voor een mogelijkheid uit het verleden staat :

? De eigenlijke herhaling van een gewezen existentiemogelijkheid - dat het erzijn zijn held kiest - wortelt existentiaal in de vooruitlopende vastbeslotenheid ? .
Heidegger merkt vervolgens op dat deze herhaling niet beoogt iets : ? nogmaals te verwerkelijken .
De herhaling van het mogelijke is geen terugbrengen van het ? verleden ? , noch een poging het ? heden ? weer aan het ? achterhaalde ? te binden .
De herhaling , die ontspringt aan een vastbesloten zich-ontwerpen , laat zich niet door het ? verleden ? overreden , om het alleen maar als het voorheen werkelijke te laten terugkeren .
De herhaling repliceert veeleer de mogelijkheid van de er-gewezen existentie .
Maar die repliek op de mogelijkheid in het vaste besluit is ogenblikkelijk ook de herroeping van wat in het heden nog als ? verleden ? doorwerkt .
De herhaling levert zichzelf niet uit aan het verleden , maar mikt ook niet op vooruitgang .
Beide zijn de eigenlijke existentie in het ogenblik om het even ?
( GA 2 , 509 - 510 ; cursiveringen door Heidegger ) .

Deze passage heeft betrekking op de verhouding van het individu tot zijn ? held ? , maar heeft tevens een boven-individuele strekking .
Niet toevallig heeft Heidegger immers één pagina eerder het ? in-de-wereld-zijn ? , dat een mede-zijn met anderen is , als ? volk ? bepaald :

? Maar als het door het lot bepaalde erzijn als in-de-wereld-zijn naar zijn aard existeert in het mede-zijn met anderen , is zijn geschieden een mede-geschieden en bepaald als lotsbestel ( Geschick ) .
Daarmee duiden we het geschieden van de gemeenschap , van het volk aan .
Het lotsbestel is geen resultante van het lot van afzonderlijke personen , net zo min als we het met-elkaar-zijn als een samen-voorkomen van verschillende subjecten kunnen begrijpen .
In het met-elkaar-zijn in dezelfde wereld en in het openstaan voor bepaalde mogelijkheden is het lot van elk afzonderlijk al in een bepaalde richting gestuurd .
Pas in de mededeling en in de strijd krijgt de macht van het lotsbestel vrij spel .
Het door het lot beschikte lotsbestel van het erzijn in en met zijn ? generatie ? maakt het volle , eigenlijke geschieden van het erzijn uit ?
( ibid. , 508 ; cursivering door Heidegger ) .

Voor Lacoue-Labarthe staat vast dat Heidegger zich voegt naar de in het vorige hoofdstuk behandelde traditie die ? de geschiedenis volgens het schema van de mimesis denkt ?
( Im 198 ) .
Op basis van vele teksten van Heidegger kan worden aangetoond dat deze mimetologie is gericht op de herhaling van ? het grote Griekse begin ?
( Im 185 ) .
In Heideggers beroep op een herhaling gaat het echter niet om hetgeen in het verleden gerealiseerd is , maar om datgene wat zich als mogelijkheid heeft voorgedaan .
Er is bij Heidegger geen sprake van een herhaling van iets zoals het zich in het verleden heeft voorgedaan , maar van een herhaling in de zin van een naar het hier en nu halen van een ( ? gewezen ? ) mogelijkheid van het verleden en het ? openstaan voor bepaalde mogelijkheden ? .
Niet voor niets spreekt Heidegger steeds van de Griekse aanvang , en niet van een bepaalde constellatie die zich in een bepaald Griekenland werkelijk heeft voorgedaan .
Zo gezien moet er iets naar voren worden gehaald wat er zo , kant en klaar , niet is en ook nooit geweest is .
Volgens Lacoue-Labarthe gaat het Heidegger om een ? identificatie met ( ... ) wat heeft plaatsgehad zonder plaats te hebben gehad ?
( Im 173 , cursivering door Lacoue-Labarthe ) .

Nu worden twee dingen duidelijk .
In de eerste plaats blijken beide vormen van mimetologie dezelfde te zijn : bij de herhaling van Griekenland is in de visie van Heidegger hetzelfde aan de orde als bij de technè die de phusis ? openbreekt ?
( Im 186 ) .
Dat ligt ook voor de hand : de mimetologie is zowel ? technisch ? als historisch , want de verschijning van het zijn is nu eenmaal geschichtlich .
In de tweede plaats blijkt de door Heidegger beoogde herhaling van het Griekse begin te voldoen aan de kenmerken van Lacoue-Labarthes ? algemene ? mimesis , die een structuur van oorspronkelijke supplementariteit omvat .
En dat betekent dat Heideggers ? mimetologie ? in beginsel niet als een metafysisch denken kan worden beschouwd .
Met andere woorden , op basis van Sein und Zeit ( 1927 ) en ? Der Ursprung des Kunstwerkes ?
( 1936 ) kan een positie van Heidegger betreffende een kunstzinnige herhaling in de geschiedenis worden geconstrueerd die zich aan de metafysica onttrekt .

De vraag is nu hoe het in dit licht bezien met de rectoraatsrede staat ( zie GA 16 , 107 - 117 ) .
Lacoue-Labarthe acht deze rede kenmerkend voor Heideggers engagement met het nazisme .
Ook in de rectoraatsrede zet Heidegger zowel de technè ( opnieuw bepaald als een vorm van weten ) als de herhaling van het Griekse begin - in hun onderlinge samenhang - op de dagorde .
Hij bepleit dat ? wij ons weer onder de macht van de aanvang van ons geestelijk-historisch bestaan plaatsen .
Deze aanvang is het openbreken van de Griekse filosofie ? .
Op de mogelijke tegenwerping dat dit begin al 2500 jaar terug ligt , reageert Heidegger afwijzend :

? De aanvang is nog .
Hij ligt niet achter ons , als dat wat al lang geweest is , maar staat voor ons .
( ? ) .
De aanvang is in onze toekomst binnengevallen , hij staat daar als de verre beschikking over ons , om zijn grootsheid weer in te halen ?
( GA 16 , 108 , 110 ; cursiveringen door Heidegger ) .

Ook hier treffen we dus duidelijk genoeg een ? mimetologie ? aan .
Onttrekt ook deze mimetologie van 1933 zich aan de metafysica ?
Of maakt Heidegger zich hier veeleer schuldig aan een ? onto-mimetologie ?
?
door Lacoue-Labarthe verbonden met een ? onto-mythologie ? en een ? onto-typologie ?
( Hp 15 , 165 ) - , waardoor Heidegger wél tot de metafysica zou behoren ?

Heidegger plaatst de Selbstbehauptung van de Duitse universiteit in het kader van wat hij als de geestelijke ? missie ?
( Sendung , Auftrag ; GA 16 , 96 , 113 ) van het Duitse volk aanmerkt .
Omgekeerd betekent dit dat Heidegger in zijn bepaling van het volk het zwaartepunt toekent aan het weten .
In de bespreking van de rectoraatsrede kiezen we dan ook Heideggers visie op het weten als startpunt .

4 .
Het Duitse weten

Volgens Lacoue-Labarthe bevat de rectoraatsrede wat de louter universitaire politiek betreft geen enkele uitspraak die niet reeds besloten lag in ? Was ist Metaphysik ? ?
( 1929 ) , Heideggers inaugurale rede als hoogleraar aan de universiteit van Freiburg ( Fi 35 ) .
Dat is niet helemaal juist .
Weliswaar keert Heidegger zich zowel in 1933 als reeds in 1929 tegen de fragmentatie van de universiteit in een reeks van gescheiden disciplines die zich enkel op een beroepsgerichte scholing richten , met andere woorden tegen de vertechnisering van de universiteit .
Ook Heidegger zelf legt in een van zijn 1945-apologieën zijn positie van 1933 graag uit door te verwijzen naar de volgende woorden die hij reeds in 1929 had uitgesproken :

? Deze vervallen veelheid van disciplines wordt tegenwoordig enkel nog door de technische organisatie van universiteiten en faculteiten samen- en door de praktische doelstelling van de vakken in een betekenis gehouden .
Daarentegen is de worteling van de wetenschappen in hun wezenlijke grond afgestorven ?
( Heidegger citeert zichzelf , GA 16 , 372 - 373 ) .

Dat de rectoraatsrede opnieuw de ? verkokering ? en ? verstrooiing ? van de afzonderlijke vakken ( ibid. , 111 ) op de korrel neemt en een weten op het oog heeft dat niet louter in dienst staat van de diverse beroepen ( ibid. , 114 ) is duidelijk .
Maar in mei 1933 is de situatie sterk veranderd .
Naast Heideggers oude doelwit van 1929 , laten we zeggen de Weberiaanse voorstanders van een waardevrije vakmatige scholing , die met name onder de docenten te vinden waren , is een nieuwe positie verschenen , namelijk het idee van de ? politisering van de wetenschap ? , waarop vooral de door de nazi?s beheerste studentenbeweging aandrong .
Heidegger beschrijft dit idee in 1945 - als hij dit afschildert als de tweede positie waar hij zich tegen verzette - als volgt : Nietzsches gedachte dat kennis van nut moest zijn voor het leven werd allereerst zo begrepen dat de wetenschap moest beantwoorden aan de behoeften van het volk , en vervolgens geperverteerd tot de stelling dat waarheid geen eigen gehalte heeft maar slechts een middel is van de wil tot macht .
Ook werd het geestelijke opgevat als louter uitdrukking van de fysieke constitutie en raciale aanleg van de mens , hetgeen Heidegger in 1945 als het door Rosenberg verkondigde biologisme aanduidt ( ibid. , 399 , 401 en 411 ) .

In de rectoraatsrede stelt Heidegger zich echter niet bepaald vierkant op tegen de politisering van de wetenschap .
Hij beroept zich in 1945 op de zinsnede waarin wordt gesteld dat de geestelijke wereld van een volk geen culturele bovenbouw is , hetgeen we zouden moeten begrijpen als : geen bovenbouw bepaald door een biologische basis , à la Rosenberg ( ibid. , 398 - 399 ) .
Maar het is duidelijk dat deze zinsnede , die ter plekke in de rectoraatsrede niet nader wordt uitgelegd , vanwege het gebruik van het woord Überbau enkel als kritiek op het marxisme zal zijn begrepen , dat immers spreekt van een geestelijke of culturele bovenbouw bepaald door de economische basis .
Er zal in Heideggers uitspraak dus geen afwijzing van een biologisch , maar van een economisch gezichtspunt beluisterd zijn .
Heidegger blijkt veeleer de voorstanders van een gepolitiseerde wetenschap een zekere ruimte te willen geven .
Daarvoor geeft de rectoraatsrede twee duidelijke aanwijzingen - en daarmee stuiten we ( contra Lacoue-Labarthe ) op uitspraken die in de inaugurale rede van 1929 niet voorkomen : a ) Heidegger verklaart zich een voorstander van de afschaffing van wat hij cynisch omschrijft als de ? veelbezongen ? academische vrijheid ? ?
( ibid. , 113 ) ; b ) hij maakt duidelijk dat de vereiste vernieuwing van de Duitse universiteit slechts tot stand kan komen door middel van een strijd tussen de docenten en de studenten ( ibid. , 116 ) .
Beide stellingnamen kunnen alleen zijn begrepen als aanmoedigingen aan de , zoals gezegd , nazistische studentenbeweging , om haar visie uitdrukkelijk tegen die van de ? oude ? docenten te keren - en om welke studentenvisie het daarbij ging heeft Heidegger in 1945 zelf duidelijk gemaakt : wil-tot-macht-denken en racisme .

Dat betekent niet noodzakelijkerwijs dat Heidegger het met deze inhoudelijke kant van het idee van de gepolitiseerde wetenschap eens was .
De ruimte die hij aan de voorstanders van dit idee wilde geven vormde hoogst waarschijnlijk enkel een onderdeel van een strategie waarmee hij dacht zijn twee tegenstanders tegen elkaar uit te kunnen spelen en uiteindelijk zijn eigen visie door te kunnen zetten .
Deze opzet is in duigen gevallen .
Ironisch genoeg is het nazisme de eerste , ? oude ? positie al snel gaan accepteren .
Immers , een goede specialistische scholing kon bij de nu door de nazi?s bepaalde inrichting van de samenleving naar believen worden ingezet , in het bijzonder bij de bewapening , suggereert Heidegger naderhand ( ibid. , 412 ) .
Er vond dus juist een samensmelting plaats van het idee van een vertechniseerde universiteit met dat van een gepolitiseerde universiteit .

Toch kiest de rectoraatsrede niet voor niets voor een Selbstbehauptung van de Duitse universiteit .
In zekere zin verkondigde Heidegger ook het tegendeel van de gepolitiseerde wetenschap , namelijk een verwetenschappelijkte politiek - mits we onder ? wetenschappelijk ? verstaan : geënt op het filosofische weten .
In feite meende Heidegger zowel de ? oude ? als de ? nieuwe ? tendentie met één en hetzelfde concept te kunnen pareren en opvangen , te weten de geest , het weten , de filosofie .
Het is het filosofische weten dat het antwoord vormt op de vakmatige versplintering , terwijl tegelijkertijd op het geestelijke - en niet op het biologische - vlak de ware bestemming van het volk ligt , een bestemming die opnieuw door de filosofie wordt verhelderd .
Omdat Heidegger de universiteit als de - in de filosofie verankerde - beheerster van de geestelijke missie van het Duitse volk beschouwt , eist hij voor de universiteit de leiding over de leiders van dit volk op .
Zo laat Heidegger meteen in het begin van de rectoraatsrede al weten dat ? jederzeit die Führer selbst Geführte sind ?
( ibid. , 109 ) en omschrijft hij de Duitse universiteit ? als de hoge school die uit en door wetenschap de leiders en hoeders van het lot van het Duitse volk in opleiding ( ? ) neemt ?
( ibid. , 110 ) .

Nu is de gedachte dat de filosofie de onderliggende eenheid van de wetenschappen uitmaakt een vertrouwd onderdeel van de westerse metafysica , zoals bijvoorbeeld met Hegels Enzyklopädie der philosophischen Wissenschaften overduidelijk tot uiting komt .
Ook de stelling dat de politiek door het filosofische weten moet worden geleid , houdt niet direct een afscheid van de metafysica in .
Heideggers denken van de Führung is niet vreemd aan Plato?s visie op de Basileia ( het koningschap , dat aan de filosofen zou toekomen ) , zo merkt Lacoue-Labarthe op , hoewel Heidegger van Plato?s metafysica blijft afwijken omdat hij het zijn niet als Idee denkt ( Fi 29 , 47 ) .
Juist Heideggers behandeling van de rol van de filosofie tegenover de wetenschappen enerzijds en de politiek anderzijds blijkt de metafysica-verdenking op te roepen .
Lacoue-Labarthe maakt in deze context gewag van een mogelijke ? terugval in ( ... ) de metafysica ?
( Fi 46 ) en meer in het bijzonder van een ? terugkeer naar het speculatieve idealisme ?
( Fi 163 , Fin 442 ) .
Tegelijkertijd waarschuwt hij dat we deze kwestie van dichterbij moeten bekijken ( Im 151 ) .

Heideggers beroep op een geestelijk-filosofische eenheid van het weten wijkt op het eerste gezicht inderdaad niet af van de visie die ten grondslag heeft gelegen aan de stichting van de Berlijnse universiteit , die in 1810 - in de hoogtijperiode van het speculatieve idealisme - onder leiding van Wilhelm von Humboldt werd afgerond .
Op zichzelf zou het hier enkel om een intra-universitair uitgangspunt kunnen gaan , maar Heidegger legt een direct verband met de politieke rol van het weten .
In een tekst van november 1933 bekritiseert Heidegger een van de uitgangspunten van Von Humboldt ( in diens ? Über die innere und äussere Organisation der wissenschaftlichen Anstalten in Berlin ? , 1810 ) , namelijk de academische vrijheid , de gedachte dat de staat zich niet moet mengen in de aangelegenheden van de universiteit .
De ? nieuwe Duitse werkelijkheid ? betekent dat de Duitsers ? een historisch volk ? worden en dat impliceert volgens Heidegger een ? weten ? dat zich ? in de staatswording van het volk verwerkelijkt ?
( GA 16 , 198 - 200 ) .
Aldus moet de wetenschap volgens de rectoraatsrede ? tot grondgebeurtenis van ons geestelijk-volkse bestaan worden ?
( ibid. , 111 ) .
Heidegger wil de universiteit niet vrijwaren van inmenging door de staat , maar veeleer aan het hoofd van het volk plaatsen en dit laatste tot een staat laten uitgroeien - zowel het weten als het volk heeft bij Heidegger prioriteit tegenover de staat .
In zekere zin politiseert Heidegger de speculatieve eenheid van het weten , door deze niet meer van de staat gescheiden te houden , maar tot zaak van het volk en daarmee tot wat men zou kunnen noemen ? staatszaak nummer één ? te maken .

In de diagnose van Lacoue-Labarthe is Heideggers metafysische denken van het weten dan ook verbonden met een metafysisch denken van het volk .
Heidegger maakt zich volgens Lacoue-Labarthe schuldig aan een ? transcendentale illusie ? met betrekking tot het volk , een illusie die het in Sein und Zeit gethematiseerde Mitsein weer inruilt voor een subject van de geschiedenis , voor een gemeenschappelijke substantie of zijnde ( Fi 115 ) .
Waar de rectoraatsrede spreekt van ? het Duitse volk als een in zijn staat zichzelf wetend volk ?
( GA 16 , 108 ) , is het inderdaad net alsof Hegel aan het woord is .

Voor Lacoue-Labarthe geldt als verzachtende omstandigheid dat Heidegger het volk niet in biologische maar in geestelijk-historische zin bepaalt .
Op het biologische aspect komen we verderop terug , maar hier kan alvast worden opgemerkt dat Heidegger de ? historische geestelijke opdracht van het Duitse volk ?
( ibid. ) niet alleen verwerkelijkt wil zien worden in de vorm van een Duitse staat , maar deze Duitse staat bovendien opvat in de zin van een onmiddellijke geografische entiteit : het rijk .
In een tekst van januari 1934 , waarin Heidegger de Volksgenossen aanspreekt , noemt hij een reeks van zaken die zij dienen te weten , onder meer : ? weten wat in het feit ligt dat 18 miljoen Duitsers weliswaar tot het volk , maar niet tot het rijk behoren , omdat zij buiten de rijksgrenzen leven ?
( ibid. , 233 ) .
Op dit punt kan tegen Heidegger een simpele tegenwerping worden ingebracht , namelijk dat wanneer de missie van het Duitse volk louter geestelijk van aard is , deze missie weliswaar aan de taal gekoppeld mag zijn , maar geen geografische eenheid en zelfs geen gemeenschappelijke staat noodzakelijk maakt .
Waarom niet Duits-geestelijk zijn in bijvoorbeeld het overwegend Duitstalige gebied , met eigen scholen en kerken , in Roemenië ?

De afgrondelijkheid van het weten

Toch is het de vraag wat ? zichzelf weten ? bij Heidegger betekent en of dit impliceert dat het volk de hoedanigheid van een substantieel subject à la Hegel verkrijgt .
Lacoue-Labarthe wijst zelf op een belangrijk verschil tussen Heidegger en het speculatieve idealisme - althans wanneer we twee teksten van Heidegger uit 1929 tot uitgangspunt nemen .

In de reeds genoemde inaugurale rede ? Was ist Metaphysik ? ?
definieert Heidegger het bedrijven van wetenschap als ? de inbraak ( Einbruch ) van een zijnde , de mens , in het geheel van het zijnde , en wel zo dat het zijnde in en door deze inbraak openbreekt in wat en hoe het is ? .
Hier ligt volgens Heidegger de wortel van de eenheid van de wetenschap .
In één adem voegt Heidegger daaraan toe dat het geheel van het zijnde naar het niets verwijst .
Hij licht dat toe met een verhandeling over de ? grondervaring van het niets ? in de angst .
In de angst treedt een zo ver gaande Unheimlichkeit naar voren dat elk zijnde ( de dingen , het jij en ik , het woord ) ontvalt .
Dit niets onthult zodoende de tot nu toe verborgen Befremdlichkeit van het zijnde , en dat wil zeggen het zijn van het zijnde .
Zich in het niets houdend is het Dasein altijd al boven het zijnde als geheel uit ; en dit noemen we transcendentie , aldus Heidegger .
Zou het Dasein niet transcenderen , dat wil zeggen , zou het zich niet in het niets houden , dan zou het zich helemaal niet kunnen verhouden tot het zijnde ( GA 9 , 109 - 115 ) .

In ? Vom Wesen des Grundes ? beroept Heidegger zich op ? het onderscheid van zijnde en zijn ? , dat wil zeggen de ? ontologische differentie ?
( ibid. , 134 ) .
De grond van deze ontologische differentie wordt gevormd door ? de transcendentie van het Dasein ? .
Deze transcendentie constitueert wat Heidegger Selbstheit noemt ( ibid. 138 ) .
Selbstheit verwijst dus niet naar het metafysische subject-begrip , maar juist naar een constitutief niet-met-zichzelf-samenvallen .
De Selbstheit is tevens de voorwaarde voor de verhouding van een ik tot een jij ( ibid. , 157 ) .
Datgene woraufhin het Dasein transcendeert noemt Heidegger hier niet het niets , maar de ? wereld ?
- een begrip dat we eerder in een citaat uit Sein und Zeit reeds tegenkwamen .
Transcendentie is in-de-wereld-zijn ( ibid. , 139 ) .
Mede op basis van een beschouwing over het begrip ? wereld ? bij Kant , concludeert Heidegger : dat ? het Dasein transcendeert ? betekent : het is Weltbildend ( ibid. , 158 ) .
Maar de grond van deze wereld is de transcendentie , en deze is tegelijkertijd de Ab-grund van het Dasein ( ibid. , 174 ) .

In deze beide teksten blijkt dat de transcendentie ( het niets , de wereld , het zijn ) niet een fundamentele zekerheid onder het weten legt , maar veeleer een onzekerheid , een afgrondelijkheid .
En dat is waarom Heidegger afwijkt van de metafysica , waarin de Idee , het bewustzijn van het ik , enzovoort , steeds als een vaste grond onder het weten is geponeerd .
Met name in het licht van ? Vom Wesen des Grundes ? zou het ? zichzelf wetende volk ? van de rectoraatsrede , dat wil zeggen de te kennen Selbstheit , niet noodzakelijkerwijs op een metafysisch subject-begrip op collectief niveau hoeven te duiden .

Nu meent Lacoue-Labarthe dat deze in 1929 gethematiseerde afgrondelijkheid in 1933 plaats maakt voor een veel defensievere en daarom positievere opstelling ten aanzien van het weten ( Im 144 - 145 , Fin 443 ) .
Dit zou blijken uit het feit dat de rectoraatsrede niet de geringste verwijzing bevat naar de problematiek van het niets , de angst , de Unheimlichkeit , de Ab-grund en dergelijke - en dit terwijl bijvoorbeeld het thema van de Unheimlichkeit in 1935 in Einführung in die Metaphysik weer uitvoerig aan de orde wordt gesteld ( Im 244 ) .
Volgens Lacoue-Labarthe wijkt de rectoraatsrede dus af van zowel de beide teksten van 1929 als die van 1935 .
Heideggers gewijzigde opstelling in 1933 zou zijn ingegeven door de dreigende politisering van de wetenschap ( Im 145 ) .
Heidegger zou het problematische karakter van het weten in 1933 hebben verdonkeremaand ten einde de onmiddellijke politisering buiten de deur te houden , maar verzeilt daardoor in het kielzog van de metafysica .

Ik meen echter te hebben aangetoond - contra Lacoue-Labarthe - dat Heidegger een zekere politisering van de universiteit juist verwelkomt .
En als Lacoue-Labarthe redeneert dat Heidegger omwille van zijn verzet tegen de politisering werd teruggedreven naar een metafysische inkadering van het weten , zou uit dezelfde redenering moeten volgen dat het favoriseren van een zekere politisering vergezeld ging van een niet-metafysische benadering van het weten .
En inderdaad verzwijgt Heidegger het afgrondelijke karakter van het weten in de rectoraatsrede helemaal niet .
Een kernachtige definitie die hij hier van de wetenschap geeft , luidt immers : ? Wetenschap is het vragende standhouden te midden van het zich voortdurend verbergende zijnde als geheel ?
( GA 16 , 110 ) .
In feite bevat de rede talloze zinsneden die de ongegrondheid of onzekerheid van het weten benadrukken .
Bijvoorbeeld : ? het volledig ongedekte blootgesteld zijn ( Ausgesetztsein ) aan het verborgene en onzekere ?
( ibid. , 111 ) , ? het vragende , ongedekte standhouden temidden van de onzekerheid van het zijnde als geheel ?
( ibid. ) , ? de voortdurende wereldonzekerheid ?
( ibid. , 112 ) enzovoort , uitlatingen die Heidegger bovendien duidelijk verbindt met de ? uiterste Fragwürdigkeit ? van het ? eigen bestaan ? van het volk ( ibid. , 113 ) , die vervolgens op haar beurt wordt ingebed in de ? Fragwürdigkeit van het zijn überhaupt ?
( ibid. , 114 ) .

In de ogen van Lacoue-Labarthe zijn deze uitlatingen echter minder radicaal dan ze lijken , omdat ze volgens hem ingekaderd zijn in wat in deze periode nog steeds Heideggers opzet is , namelijk tot een herfundering van de metafysica te komen , door middel van een fundamentele ontologie .
Volgens Lacoue-Labarthe betekent dit dat Heidegger het politieke in een ontologische rangorde ónder het filosofische plaatst .
De rectoraatsrede zou er vooral aan willen herinneren dat het filosofische de grondslag van het politieke is .
Lacoue-Labarthe noemt dit een overwaardering van het filosofische .
Bestaan , existeren wordt gereduceerd tot het bevragen van het zijnde , tot filosoferen , het politieke tot de ? plek ? waar dit filosoferen zijn plaats vindt .
Deze overwaardering van het filosofische weten bewijst volgens Lacoue-Labarthe dat Heideggers rectoraatsrede tot de metafysica behoort .
Niet voor niets gaat Heideggers uiteenzetting met het nazisme na 1934 gepaard met het opgeven van het project van een fundamentele ontologie , en dat wil tevens zeggen met de Kehre , aldus Lacoue-Labarthe ( Im 154 - 162 , 170 ; Fi 23 , 160 ) .

Kortom , hoewel het weten in de rectoraatsrede niet wordt bepaald als gericht op het zijnde , in de vorm van bijvoorbeeld Ideeën , maar op de Fragwürdigkeit van het zijn , is de fundering van dit vragen voor Lacoue-Labarthe aanleiding om te zeggen dat Heidegger onvoldoende afstand neemt van de metafysica .
Grote scherpte verkrijgt het betoog van Lacoue-Labarthe hiermee echter nog niet , want het zou kunnen blijken dat tegenover elke verwijzing naar een uiteindelijke fundering weer een verwijzing naar een afgrond kan worden geplaatst .

5 .
Energetisme

We zullen nu in een aantal stappen zien hoe het metafysica-verwijt aan het adres van Heidegger sterkere contouren krijgt .
Voorzover de rectoraatsrede een metafysisch denken tentoonspreidt , ligt de oorzaak hiervan volgens Lacoue-Labarthe in het feit dat Heidegger zich in deze periode sterk heeft laten beïnvloeden door ( een bepaalde interpretatie van ) de filosofie van Nietzsche .
Waar Heidegger , zoals we gezien hebben , in Sein und Zeit sprak van een door het Dasein te kiezen ? held ? , merkt Lacoue-Labarthe op dat Heideggers eigen held van 1933 Nietzsche is ( Im 162 - 164 ) .
Lacoue-Labarthe noemt de rectoraatsrede ? zeer manifest onderworpen aan het denken van Nietzsche ? , verbindt dit met het feit dat Heideggers uiteenzetting met Nietzsche nog niet is begonnen - en spreekt in één adem van ? de nietzscheaanse , of preciezer de wagnero-nietzscheaanse overbepaling van de nationaal-socialistische ideologie ?
( Im 186 ) .
Kortom , Lacoue-Labarthe herkent én in Heideggers rectoraatsrede én in het nazisme een bepaalde verwerking van Nietzsche dan wel Wagner en Nietzsche samen .

Inderdaad is Nietzsche afgezien van het afsluitende citaat uit Plato de enige filosoof naar wie Heidegger in de rectoraatsrede expliciet verwijst .
En ook inhoudelijk is Nietzsche sterk aanwezig .
Daarbij gaat het niet zozeer om de door Heidegger aangehaalde ? God is dood?-these , die immers enkel een verscherping betekent van de reeds door de Grieken ervaren afgrondelijkheid en Fragwürdigkeit ( GA 16 , 111 ) .
Lacoue-Labarthe richt zich veeleer op de wijze waarop het begrip ? wereld ? in de rectoraatsrede naar voren komt .
Terwijl de wereld bijvoorbeeld in ? Vom Wesen des Grundes ? uit 1929 nog wordt gedacht als product van de kantiaanse transcendentale Einbildungskraft , begrepen als een Weltbildend ontologisch vermogen , komt daarvoor volgens Lacoue-Labarthe in de rectoraatsrede een door Nietzsche geïnspireerde ? energetische ? invulling in de plaats ( Im 164 - 165 ) .
De transcendentie van het in-de-wereld-zijn zou daarmee verloren gaan .

De door Lacoue-Labarthe gebruikte term ? energetisch ? verwijst niet rechtstreeks naar ? energie ? , maar naar ergon ( werk , meestal kunstwerk ) en naar Aristoteles ? begrip energeia ( werkzaam zijn ) .
Nietzsches ? energetische ? filosofie betekent volgens Lacoue-Labarthe dat het zijn wordt gedacht als ? bewerkt zijn ?
( être oeuvré ) , hetgeen vervolgens zou verwijzen naar de moderne metafysica van het subject : er is een ? bewerker ? of ? schepper ? , die een kunstenaar is ( Im 97 ) .
De ontplooiing van zijn activiteit wordt gedacht met behulp van de begrippen ? kracht ? , ? macht ? en ? wil ? , of met andere woorden , het ? bewerkt zijn ? wordt gedacht vanuit de ? wil tot macht ? .
En omdat Lacoue-Labarthe zich aansluit bij Heideggers ( latere ) verdict dat de wil tot macht bij Nietzsche als het fundamentele zijnde geldt , hetgeen betekent dat Nietzsche nog tot de metafysica behoort ( Im 167 ) , begrijpen we dat Lacoue-Labarthe het ? energetisme ? als een uitvloeisel van de metafysica beschouwt .

Volgens Lacoue-Labarthe wordt de rectoraatsrede door dit ? energetisme ? beheerst .
Inderdaad noemt Heidegger het vragende weten ? de hoogste wijze van energeia ? , door Heidegger vertaald met ? am-Werke-Sein ?
( GA 16 , 110 ) .
Het Duitse woord Werk in deze passage in de rectoraatsrede wordt in het Frans vertaald met oeuvre , maar zou volgens Lacoue-Labarthe evengoed mogen worden vertaald met travail ( Im 186 ) .
Hij wijst erop dat Heidegger in de jaren 1933 - 34 nog niet het vizier op de kunst richt , maar veeleer een ? ontologie van de arbeid ? ontwikkelt ( Im 191 , Fi 158 ) .
De invloed van Nietzsche gaat hier samen met de invloed van de werken van Ernst Jünger , Die totale Mobilmachung ( 1930 ) en Der Arbeiter ( 1932 ) , waarin Jünger aan ? de gestalte van de arbeider ? een ontologische betekenis geeft .
Zo verbindt Heidegger in een tekst van november 1933 het begrip arbeid met de in Sein und Zeit gethematiseerde Sorge en gaat hij zelfs zo ver de arbeid de rol toe te kennen die bij hem normaliter aan het weten toekomt .
Wat in de arbeid ? eigenlijk geschiedt ? is : ? De mens stelt zich als arbeidend in de uiteenzetting met het zijnde als geheel ?
( GA 16 , 205 , cursiveringen door Heidegger ) .
Voor het overige benadrukt Heidegger het belang van het weten in de arbeid ( ibid. , 236 , 303 ) .
Heidegger levert hierbij steeds kritiek op de uitbuitings- en klassentheorie van het marxisme - volgens Heideggers eigen corporatistische theorie verschaft de arbeid het volk zijn ? wahrhafte Gliederung und Geschlossenheit ? en moet ieders doen en laten als arbeid worden begrepen ( ibid. , 302 ) .
We zouden kunnen zeggen dat Heidegger in de rectoraatsperiode gepoogd heeft de ? letterlijke ? pretentie van de NSDAP te verkennen en te onderbouwen , dat wil zeggen naast het Nationale en het Duitse ook het Socialistische en de Arbeid .
Daarentegen heeft hij het belang van de laatste letter , van het partij-wezen , steeds onderschat : hij heeft het nazisme steeds als een ? beweging ? willen zien .

Tevens is het waar dat het ? scheppen ? in de rectoraatsrede een pregnante betekenis krijgt .
Zo gaat Heidegger in één stap van het willen van de wetenschap naar het scheppen van een wereld : ? dan schept deze wezenswil voor ons volk zijn wereld van het meest innerlijke en uiterlijke gevaar , dat wil zeggen zijn waarlijk geestelijke wereld ?
( ibid. , 111 - 112 ; cursiveringen door Heidegger ) , hetgeen overigens niet wegneemt dat Heidegger tevens blijft spreken van weltbildende machten ( ibid. , 113 ) .
Evenmin valt te ontkennen dat de woorden ? kracht ? en ? macht ? in de rectoraatsrede vaak voorkomen : in de 11 pagina?s lange tekst respectievelijk 10 en 13 keer .
Een significante uitspraak is bijvoorbeeld :

? Dit volk werkt aan zijn lot , doordat het zijn geschiedenis in de openbaarheid van de overmacht van alle wereldvormende machten van het menselijke bestaan exponeert en zich zijn geestelijke wereld steeds opnieuw bevecht ?
( GA 16 , 113 ) .

Zo lijkt het er inderdaad op dat het zijn zich slechts toont als macht en overmacht .

Wel kan op dit punt van de term ? macht ? een tegenwerping worden geplaatst .
In Einführung in die Metaphysik legt Heidegger het begrip deinon - behalve als Unheimlich - ook uit in de zin van geweld .
Het gaat daar om een verhandeling over de mens als ? gewelddadig te midden van het overweldigende ?
( GA 40 , 159 ) .
Is deze verhandeling niet inhoudelijk identiek met het spreken van de rectoraatsrede over de blootstelling van het Duitse volk aan de ? overmacht der machten ? ?
Kan het inspelen op de term macht niet een tot op zekere hoogte opportunistische zet van Heidegger zijn ?
Bijvoorbeeld het tijdschrift van de Hitler-Jugend heette Wille und Macht .
Dat nazistische theoretici tegen Nietzsche meenden aan te leunen is onmiskenbaar , evenals Heideggers bereidheid de veronderstelde nazi?s onder zijn gehoor ? hier en daar een brokje toe te werpen ? , hetgeen naar eigen zeggen ( in een brief in 1968 ) tot doel had ? zich de vrijheid van leer en spreken te bewaren ?
( ibid. , 233 ) .

Nog vaker duikt het woord ? wil ?
( en daarvan afgeleid ? wezenswil ? etc. ) op : 29 keer .
( De term ? wil tot macht ? komt echter niet voor ) .
Het geestelijke weten wordt in de rectoraatsrede van meet af aan als een kwestie van willen aangeduid .
Bij herhaling luidt bijvoorbeeld de opening van een alinea : ? Willen wij dit wezen van de wetenschap ( ... ) ?
( ibid. , 110 - 111 ) .
Dit is tevens de lijn waarlangs de rede tot haar retorische climax komt :

? Willen wij het wezen van de Duitse universiteit of willen wij het niet ? ? ,
( ? ) ? of wij als historisch-geestelijk volk onszelf nog en weer willen ? , ? Maar wij willen dat ons volk zijn historische opdracht vervult .
Wij willen onszelf ?
( ibid. , 116 - 117 ) .

6 .
Onto-typologie

Deze diagnose van energetisme wordt door Lacoue-Labarthe aangescherpt door een tweede observatie , namelijk dat ? het hele lexicon ? van de ? onto-typologie ? de rectoraatsrede ? scandeert ?
( Im 168 ) .
Vanaf de eerste alinea zegt Heidegger inderdaad dat de geestelijke opdracht het lot van het Duitse volk in het Gepräge van zijn geschiedenis dwingt , vraagt hij of het wezen van de Duitse universiteit echte Prägekraft voor ons bestaan heeft , kenmerkt hij het vragen als hoogste Gestalt des Wissens , spreekt hij van umgestaltend ingrijpen , van Ausgestaltung , hineingestalten , etc. ( de termen van de onto-typologie komen in de rectoraatsrede 10 keer voor ) .

Een verwerking van Nietzsche is in deze onto-typologie zeker aanwezig .
Dit blijkt het meest rechtstreeks uit het feit dat Heidegger in een gelijksoortige context Nietzsches specifieke begrip ? grote stijl ? toepast .
Heidegger zegt in november 1933 over de kunst : ? Deze komt alleen zo tot de grote stijl , dat ze het gehele Dasein van het volk in de Prägung van zijn wezen neemt ?
( GA 16 , 201 ) .
Uit Heideggers latere verklaringen ( o.a. in ? Das Rektorat 1933 - 34 ? ) kan echter worden opgemaakt dat hij deze verwerking van Nietzsche rechtstreeks aan Jünger heeft ontleend ( GA 16 , 375 - 376 ) .
Juist op het punt van de onto-typologie is de rectoraatsrede dus eerder schatplichtig aan Jünger dan aan Nietzsche .
- De verhouding van Heidegger tot Nietzsche en Jünger zal in het volgende hoofdstuk uitvoerig aan de orde komen .

Maar waar Heideggers inspiratiebron ook moge liggen , de onto-typologie is onmiskenbaar .
Lacoue-Labarthes uitgangspunt dat de onto-typologie kan worden begrepen als een ? perversie ? van de technè in haar verhouding tot de phusis , dat wil zeggen als een miskenning van de oorspronkelijke supplementariteit , lijkt me juist .
Dit uitgangspunt kan bovendien worden geïllustreerd vanuit de rectoraatsrede zelf .

Opgemerkt kan worden dat de rectoraatsrede geheel en al berust op het variëren van de technè-phusis verhouding .
De genoemde Aufbruch van de Griekse filosofie die Heidegger als de ? in onze toekomst binnengevallen ? aanvang voor ogen wil stellen , wordt door hem allereerst nader omschreven met behulp van een spreuk die aan Prometheus wordt toegeschreven en die het ? wezen van het weten ? zou uitspreken .
Deze spreuk luidt : ? technè d?anankès asthenestera makrooi . ?
Heidegger geeft een letterlijke vertaling : ? Weten echter is veel minder krachtig dan noodzakelijkheid , ? en legt uit dat dit betekent : ? ieder weten omtrent de dingen blijft bij voorbaat overgeleverd aan de overmacht van het lot en versaagt daarvoor ?
( ibid. , 109 ) .
Weliswaar komt de term phusis als zodanig in de rectoraatsrede niet voor , maar ik ga er vanuit dat als Heidegger aan de ene kant de technè , het weten plaatst , we aan de andere kant , en dat wil hier zeggen in de noodzakelijkheid en het lot , varianten van de phusis mogen lezen .

De technè-phusis verhouding is de grondstructuur van de rectoraatsrede .
Steeds weer verschijnen polaire verhoudingen die in feite verschillende gedaanten van deze grondverhouding vormen .
Ik denk dat we in de volgende successievelijk genoemde polariteiten steeds de technè-phusis verhouding kunnen herkennen :

de geestelijke leiding - de achterban van docenten en studenten ( ibid. , 107 )

de geestelijke opdracht - het lot van het Duitse volk ( ibid. )

de wetenschap - ( de leiders en hoeders van ) het Duitse lot ( ibid. , 108 )

de westerse mens vanuit zijn volk krachtens zijn taal - het zijnde als geheel ( ibid. , 109 )

het oorspronkelijke Griekse wezen van de wetenschap - ons bestaan ( ibid. )

technè - anankè ( ibid. )

het weten - de overmacht van het lot ( ibid. )

energeia , am-Werke-sein , praxis - het gehele volksstatelijk bestaan ( ibid. , 110 )

het vragende standhouden - het zich voortdurend verbergende zijnde als geheel ( ibid. )

de gestalte van het weten - het verborgene en ongewisse , dat wil zeggen Fragwürdige ( ibid. , 111 )

het vragende , ongedekte standhouden - de onzekerheid van het zijnde als geheel ( ibid. )

de geestelijke wereld van een volk - zijn aan aarde en bloed verbonden krachten ( ibid. , 112 )

de geestelijke wereld - de overmacht van alle wereldvormende machten van het menselijk bestaan ( ibid. , 113 )

de geestelijke wereld - de Fragwürdigkeit van het eigen bestaan ( ibid. )

weten - het volk , het lot van de staat ( ibid. , 114 )

In principe duidt het streepje tussen de twee respectievelijke polen niet een oppositie aan , maar een inmitten .
Het eerste bevindt zich ? te midden van ? , dat wil zeggen vooruitgeschoven tussen en blootgesteld aan het tweede , een Ausgesetztsein dat we ons moeten voorstellen als op de rand van een afgrond .
Het is in die zin dat Heidegger de wetenschap bij de Grieken als het ? midden van het gehele volks-statelijke bestaan ? aanduidt ( ibid. , 110 ) .
Een dergelijk ? midden ? staat niet voor een hegeliaanse omvattende bemiddeling , maar voor een zich naar voren wagen , een risicovolle ex-istentie .

Maar Heidegger zet een dergelijke ex-istentie van de technè als midden niet door .
Het midden wordt gestalte .
De polariteit van de technè-phusis verhouding en daarmee haar oorspronkelijke supplementariteit verdwijnt : ? de wetenschap en het Duitse lot moeten bovenal in het willen van het wezen tot macht komen ?
( ibid. , 108 ; cursivering door Heidegger ) .
De belangrijkste uitspraak lijkt me de volgende .
Nadat Heidegger de studenten drie vormen van binding en dienstbaarheid heeft opgedragen , verklaart hij : ? ( ? ) dat de Duitse universiteit slechts dan tot Gestalt und Macht komt , wanneer de drie diensten - arbeidsdienst , legerdienst en wetenschappelijke dienst - zich oorspronkelijk tot één prägende kracht verenigen ?
( ibid. , 116 ; het woord ? één ? is gecursiveerd door Heidegger ) .

We zien tot welk resultaat Heideggers verwerking van Nietzsche en Jünger leidt .
Heidegger denkt niet meer aan een veelheid van willen tot macht , maar aan een vereniging hiervan tot één kracht , die bovendien een prägende , dus plastisch formerende vorm aanneemt , ten einde zelf als werkelijke Gestalt te verschijnen .
Het is deze enkelvoudige Gestalt die door Heidegger als het aanwijsbare grondzijnde wordt gedacht , op de vertrouwde wijze van de metafysica .
Elke zich onttrekkende rest , elke supplementariteit is hier verdwenen .
Dit is niet de mimesis die Lacoue-Labarthe graag zou zien , namelijk als figuratie en tegelijk onttrekking aan de figuratie , als ? het ene verschillend in zichzelf ? van Heraclitus ( Im 194 ) .

Lacoue-Labarthe reconstrueert Heideggers onto-typologie als volgt : Heidegger wijst de mimesis grofweg af , dat wil zeggen , hij erkent niet de ? algemene ? mimesis met haar oorspronkelijke supplementariteit , terwijl hij evenmin de hiermee corresponderende mimetologie in zijn eigen denken herkent .
Juist daardoor wordt hij de ? gevangene van een in wezen traditionele mimetologie , die van Plato ? .
Dat Heidegger hierin gevangen blijft , blijkt uit het feit dat hij slechts tot een omkering van Plato?s visie op de mimesis komt , doordat Heidegger de waarheid niet tégen de Gestalt uitspeelt , maar juist de Gestalt als laten we zeggen ? volmaakte ? figuratie van de waarheid aanprijst .
Met deze waardering van de Gestalt valt de rectoraatsrede onder de onto-typologie .
Er bestaan weliswaar belangrijke verschillen tussen de onto-typologie in Heideggers rectoraatsrede en de onto-typologie van de nazi?s ( bijvoorbeeld bij Rosenberg ) , maar van een zekere afstand gaat het om dezelfde zaak : de omkering van het platonisme , leidend tot de ? laatste poging tot ? muthatie ? van het Westen ? , aldus Lacoue-Labarthe ( Fi 131 - 133 , 139 - 140 ) .

We zien inmiddels dat er volgens Lacoue-Labarthe bij Heidegger zowel sprake is van een herhaling als van een omkering van Plato?s positie : herhaling van het gebaar waarmee de funderende rol van het weten wordt ingesteld , omkering doordat niet de Idee maar de mimetische Gestalt als ultieme uitdrukking van de waarheid wordt opgevat .
Duidelijk is dat een dergelijke omgekeerde herhaling , die zonder supplementariteit wordt geponeerd , geen doorbreking van het door Plato uitgezette bestek in zich bergt .

7 .
Onto-fysiologie

Het feit dat Heidegger het begrip mimesis niet serieus neemt , maakt hem kwetsbaar voor de verleiding van de onmiddellijke presentatie , maar dit betekent ook : van de onmiddellijke eenheid van technè en phusis .
Waar Lacoue-Labarthe alleen oog heeft voor het verval van de technè tot onto-typologie , moet daarnaast dan ook evenzeer een verval van de phusis worden onderkend , tot wat op analoge wijze ? onto-fysiologie ? kan worden genoemd .
In het vorige hoofdstuk bleek reeds ten aanzien van het nazisme dat de onto-typologie gemakkelijk samengaat met de onto-fysiologie .

Dat blijkt ook bij Heidegger in 1933 het geval te zijn .
De geestelijke missie van het Duitse volk ?
Zeker , maar Heidegger duidt ? de geestelijke wereld van een volk ? in de rectoraatsrede aan als ? de macht van de diepste bewaring van zijn aan aarde en bloed verbonden krachten ?
( seiner erd- und bluthaften Kräfte ) .
Dat laatste wijkt niet af van de Blut und Boden-ideologie van andere nazi?s .
Dat Heidegger hier de aarde noemt , kan met enige goede wil nog bij de vertrouwde heideggeriaanse kritiek op de techniek worden geschaard .
Maar de verwijzing naar de bluthafte krachten betekent domweg de aanhangers van Rosenberg , dat wil zeggen van het anti-semitisme naar de mond praten .

En deze uitlating staat niet op zichzelf .
Het gaat niet om eenmalige uitschieter , die louter tot doel heeft de nazi?s onder zijn gehoor tevreden te stellen .
Het blijkt dat Heidegger in de periode van het rectoraat in diverse teksten - hoewel minder uitvoerig en systematisch dan het thema van de arbeid - ook het thema van de gezondheid verkent .
Saillant , om niet te zeggen gruwelijk , is een tekst uit augustus 1933 .
Hierin stelt Heidegger allereerst dat het wezen van de gezondheid niet in elke tijd en bij elk volk in dezelfde zin werd bepaald .
Voor de Grieken bijvoorbeeld , aldus Heidegger , ? betekent ? gezond ? zoveel als bereid en sterk zijn tot handelen in de staat .
Naar wie aan de voorwaarden voor dit handelen niet meer voldeed , mocht de arts ook in geval van ? ziekte ? niet meer komen ? .
Dan vervolgt Heidegger :

? Wat gezond en wat ziek is , daarvoor geeft een volk en een tijdperk zich al naar gelang de innerlijke grootsheid en wijdsheid van zijn bestaan zelf zijn wet .
Het Duitse volk is nu begonnen zijn eigen wezen terug te vinden en zich zijn grote lot weer waardig te maken .
Adolf Hitler , onze grote leider en kanselier , heeft door de nationaal-socialistische revolutie een nieuwe staat geschapen , via welke het volk zich weer moet verzekeren van een voortdurende bestendigheid van zijn geschiedenis . ?

Heidegger roept zijn gehoor aan het Instituut voor Pathologische Anatomie aan zijn universiteit dus op de ? wet ? ter bepaling van ? wat gezond en wat ziek is ? aan Hitler over te laten .
Nu was het op dat moment een algemeen bekend feit dat Hitler , samen met Rosenberg , tot de meest fervente anti-semieten binnen het nazisme behoorde .
En Heidegger schrijft enkele regels verder :

? Ieder volk heeft de eerste waarborg van zijn echtheid en grootsheid in zijn bloed , zijn bodem en zijn lichamelijke groei .
Wanneer dit goed verloren gaat of zelfs maar in vergaande mate geschaad wordt , blijft iedere staatspolitieke inspanning , al het economische en technische kunnen en alle geestelijke werkzaamheid op den duur nutteloos en doelloos ?
( GA 16 , 150 - 151 ; cursivering door mij , FvP ) .

Als Heidegger over de natuur spreekt , gaat het lang niet altijd om een zich onttrekkende phusis of een weerbarstige aarde , maar ook om een ? natuur ? die tot ? maatgevende regel ? wordt ? als gezondheid ?
( ibid. , 200 ; cursivering door Heidegger ) .
Tot de wetenswaardigheden voor de ? volksgenoten ? rekent Heidegger : ? weten wat het toekomstige gezondmaken van het volkslichaam ( Volkskörper ) betekent en wat dit van ieder individu verlangt ?
( ibid. , 233 ) .
Als Heidegger de vraag behandelt welk volk tegen de beproeving van de geschiedenis opgewassen is en deze in verschillende deelvragen uiteenlegt , is een van deze deelvragen die ? naar de gezondheid van de volkse levensdrang ?
( ibid. , 281 ) .

Heideggers uitlatingen worden bepaald door wat ik ? onto-fysiologie ? noem : het Duits-fysiologische ( het ? volkslichaam ? , het bloed etc. ) is in zijn onmiddellijke gegevenheid een goed .
En het kan toch niet anders , of de opsluiting en de eugenetische en medische experimenten waaraan allerlei groepen vanaf 1933 werden blootgesteld - we hoeven hier slechts aan de euthanasie op meer dan honderdduizend zwakzinnigen te denken - , zijn mede bewerkstelligd doordat de Duitse artsen voortdurend dit soort uitspraken te horen kregen .
Het is waar , in een andere tijd , op een andere plaats en in een andere context zouden de aangehaalde uitspraken wellicht niet noodzakelijkerwijs als racistisch hoeven te worden aangemerkt , maar in de hier gegeven situatie , waarin ook Heidegger wist hoe de nazi?s dachten over zaken als gezondheid en volk , bloed en bodem , kunnen zijn uitspraken enkel worden verstaan als een ondersteuning van hun racisme , en wáren deze uitspraken dus racistisch .

8 .
Een kwestie van techniek

Heidegger heeft naderhand steeds weer getracht het kwaad van het nazisme - en daarmee het kwaad van zijn eigen engagement daarmee - te verdoezelen .
De belangrijkste strategie die hij daartoe volgde hield in dat hij het nazisme op één lijn plaatste met een ontwikkeling die volgens hem in de westerse geschiedenis toch al plaatsvond , namelijk de voltooiing van de metafysica in de techniek .
De kwestie van het nazisme viel voor Heidegger samen met de kwestie van de techniek , zowel in positieve als in negatieve zin .
Positief , vanuit Heideggers filosofie : het nazisme bood een mogelijkheid om aan het tijdperk van de techniek te ontkomen .
Negatief : doch het reëel bestaande nazisme verviel in de techniek .
Door deze gedachtegang werd zowel zijn spreken over het nazisme als zijn zwijgen over ? Auschwitz ? bepaald .
Laten we beginnen bij wat hij zei .

Zijn in het begin van dit hoofdstuk reeds aangehaalde uitspraak uit Einführung in die Metaphysik ( 1935 ) over de ? innerlijke waarheid en grootsheid ? van het nazisme dient nu uitvoeriger te worden weergegeven .
De volledige zin , althans zoals Heidegger die bij de eerste uitgave van deze collegetekst in 1953 ( ! ) heeft laten afdrukken , luidt , in mijn vertaling :

? Wat thans geheel en al als filosofie van het nationaal-socialisme wordt uitgevent ( herumgeboten ) , maar met de innerlijke waarheid en grootsheid van deze beweging ( namelijk met de confrontatie met de planetair bepaalde techniek en de moderne mens ) niet het geringste te maken heeft , vist in de troebele wateren van de ? waarden ? en de ? totaliteiten ?
( GA 40 , 208 ) .

Het zal niet verbazen dat over diverse aspecten van deze zin discussies zijn ontstaan .
Het gaat daarbij allereerst om hetgeen tussen haakjes staat .
Duidelijk is dat deze toevoeging tot op zekere hoogte verontschuldigend werkt , omdat ze expliciteert dat Heidegger het nazisme niet omwille van bijvoorbeeld het racisme en de gewelddadigheid waarheid en grootsheid toedichtte , maar omwille van een mogelijk verzet tegen ? de planetair bepaalde techniek en de moderne mens ? .
Op de vraag van de Spiegel-interviewers in 1966 of de tekst tussen haakjes pas in 1953 is toegevoegd , antwoordt Heidegger dat deze reeds in 1935 in het manuscript stond , maar dat hij de passage destijds niet heeft voorgelezen omdat de toehoorders toch wel zouden begrijpen wat hij bedoelde , afgezien van de domkoppen en de nazi-spionnen in zijn colleges , en die móchten het best anders begrijpen ( GA 16 , 667 - 668 ) .
Julian Young meent daarentegen dat de tekst vrijwel zeker later is ingevoegd .
En Dominique Janicaud weet dat zelfs zeker , met het inhoudelijke argument dat de tekst tussen haakjes een vreemd element in de tekst als geheel zou vormen .
De verwijzing naar de techniek zou enkel kunnen passen in Heideggers denken zoals dat na WO II tot stand kwam .
Dat lijkt me betwijfelbaar .
Janicauds lezing van de tekst wordt sterk beïnvloed door een vertaalkwestie ?
die overigens lang niet alleen Janicaud , maar een behoorlijk deel van de internationale discussie over deze passage parten speelt .
Merkwaardigerwijs geven zowel de Nederlandse vertaling door H.M. Berghs als bijvoorbeeld de Franse en de Engelse vertaling : ? de confrontatie tussen de wereldwijd toegepaste techniek en de moderne mens ?
( mijn cursivering ) .
Mijn bovenstaande vertaling geeft dus een andere lezing .
In de Duitse tekst staat : ? ( ? ) mit der inneren Wahrheit und Grösse dieser Bewegung ( nämlich mit der Begegnung der planetarisch bestimmten Technik und des neuzeitlichen Menschen ) ( ? ) ? .
Ik lees Begegnung der x und des y niet als confrontatie tussen x en y of ontmoeting van x met y , maar als confrontatie met , optreden tegen , het hoofd bieden aan zowel x als y .
De zinsnede bevat immers geen zwischen of mit einander .
Ik denk niet dat Heidegger de nazi-beweging bewonderde omdat deze de techniek en de moderne mens - dat wil zeggen twee ? vervallen ? instanties - met elkáár confronteerde , maar omdat de nazi-beweging de confrontatie met zowel de techniek als de moderne mens , kortom met heel het historische verval leek aan te gaan .
Door de vertaling met ? tussen ? is Janicaud genoodzaakt juist het nazisme als vertegenwoordiging van ? de moderne mens ? op te vatten , zodat hij niet begrijpt waarom Heidegger aan het nazisme de voorkeur geeft boven het ? Amerikanisme ? en het communisme , waarin immers dezelfde confrontatie of ontmoeting ( Janicaud leest ook nog eens Begegnung als ontmoeting ) tussen de moderne mens en de techniek plaatsvindt .
Maar in feite heeft Heidegger zijn visie reeds heel duidelijk op tafel gelegd in het begin van paragraaf 11 , waar hij op geheel analoge wijze spreekt van ? Rusland ? en Amerika , die ? metafysisch gezien hetzelfde ? zijn , namelijk gekenmerkt door ? dezelfde troosteloze razernij van de ontketende techniek en van de bodemloze organisatie van de Normalmensch ? .
Ook deze zin beschrijft geen ontmoeting tussen twee zaken , maar kwalificeert de Sowjet-Unie en Amerika als landen die zich reeds hebben neergelegd bij de techniek en bij de Normalmensch ( waarbij deze Normalmensch dus precies correspondeert met de neuzeitlicher Mensch in de gewraakte uitspraak tussen haakjes ) .
Aan deze kwalificatie kan Duitsland , als ? het metafysische volk ?
( GA 40 , 40 - 41 ) , volgens Heidegger nog ontsnappen , mits natuurlijk de innerlijke waarheid en grootsheid van de nationaal-socialistische beweging tot haar recht zou kunnen komen .
Dus ook al zou Heidegger het gewraakte stukje in 1953 hebben toegevoegd , past het toch perfect bij andere passages die wel aan 1935 worden toegeschreven ( of Heidegger moet ook die later hebben toegevoegd ! ) .
Uit dit alles blijkt bovendien dat Heidegger het nazisme in feite nog in 1935 een veel ? grootsere ? mogelijkheid toedicht dan enkel de confrontatie met de techniek aan te gaan .
Wanneer Heidegger zelf of anderen zijn engagement met het nazisme verontschuldigen door te verwijzen naar de ( later weliswaar illusoir gebleken ) hoop dat het nazisme een tegenwicht tegen de techniek zou betekenen , concentreren zij zich sterker dan Heidegger zelf aanvankelijk deed op de kwestie van de techniek .

Voorts blijkt uit hetgeen niet tussen haakjes staat dat Heidegger in 1953 reden zag om zijn uitspraak van 1935 over een innerlijke waarheid en grootsheid van de beweging gewoon af te laten drukken .
Hij bekrachtigde daarmee vooral een vermeend - en overigens klassiek-metafysisch - onderscheid tussen laten we zeggen de ? echte betekenis ? van de beweging en allerlei uiterlijke bijkomstigheden , dus tussen essentie en verschijningsvorm .
Dit kan alleen maar betekenen dat Heidegger nog steeds niet inzag dat het totalitarisme en het racisme geen uiterlijke bijkomstigheden vormden maar de essentie van het nazisme uitmaakten , dat het nazisme nooit iets anders heeft betekend dan totalitarisme en racisme .

Het falende denken

Lacoue-Labarthe tilt zwaar aan het feit dat Heidegger na mei 1945 , toen de ineenstorting van het Derde Rijk de onthulling van de apocalyps , van ? Auschwitz ? met zich meebracht , hieraan nooit meer dan terloopse aandacht heeft geschonken .

De wijze waarop Heidegger de massavernietiging een plaats in zijn denken heeft willen geven , wordt door Lacoue-Labarthe van de hand gewezen .
Slechts op één moment , in een in 1949 gehouden voordracht , heeft Heidegger zich uitdrukkelijk over ? Auschwitz ? gebogen .
Eén uitspraak uit deze voordracht is berucht geworden .
Daarin plaatst Heidegger de uitroeiing op één lijn met uitvloeisels van de moderne techniek zoals de geïndustrialiseerde landbouw :

? Landbouw is nu gemotoriseerde voedingsindustrie , in wezen hetzelfde als de fabricage van lijken in gaskamers en vernietigingskampen , hetzelfde als de blokkade en uithongering van landen , hetzelfde als de fabricage van waterstofbommen ?
( GA 79 , 27 ) .

Lacoue-Labarthe noemt deze uitspraak ? op schandalige wijze ontoereikend ? , omdat Heidegger nalaat te vermelden dat het bij deze ? gaskamers en vernietigingskampen ? hoofdzakelijk om de vernietiging van de joden ging , hetgeen iets heel anders is dan zelfs het gebruik van kernwapens , om maar niet te spreken van de industriële landbouw .
Het feit dat Heidegger dit verschil niet heeft kunnen en willen uitspreken , dat is wat definitief intolerabel is , aldus Lacoue-Labarthe ( Fi 58 - 59 ) .
Het is inderdaad opmerkelijk hoe een differentiedenker als Heidegger er zo op kan hameren dat genoemde zaken ? hetzelfde ? zijn .
Het lijkt er soms op dat voor Heidegger maar één differentie wezenlijk is , namelijk de ontologische , en dat voor de rest alles hetzelfde is .

Voor het overige is Heidegger blijven zwijgen over Auschwitz .
Heidegger heeft blijkbaar gemeend dat hij met zijn na de Tweede Wereldoorlog sterker aangezette kritiek op de techniek alles heeft gezegd wat gezegd moest worden .
In de ogen van Lacoue-Labarthe bewijst dit zwijgen over de jodenvernietiging het falen van Heideggers denken - en levert het daarvoor een pregnanter bewijs dan zijn aansluiting bij het nazisme in 1933 :

? Dáár ligt de niet meer goed te maken fout ( faute ) van Heidegger : niet in de proclamaties van 1933 - 34 ( die we volstrekt kunnen begrijpen , zonder ze daarmee evenwel goed te keuren ) , maar in het zwijgen over de uitroeiing ?
( Poé 167 ) .

Heideggers tekortschieten wordt door Lacoue-Labarthe niet alleen om ethisch-politieke redenen , maar ook om filosofische redenen als ernstig gekwalificeerd .
Heidegger heeft geweigerd toe te geven dat het de taak van het denken was de confrontatie met deze zaak aan te gaan en zich ermee te belasten ( Fi 56 ) .
Lacoue-Labarthe wijst op hét botte gegeven met betrekking tot Heideggers ? denken ? als onderscheiden van de metafysica , als hij de klinkklare vraag stelt : ? waarom denkt het denken niet ook de massa-vernietiging ?
Waarom deze of gene stilte van het denken ? ?
( Im 238 ; cursiveringen door Lacoue-Labarthe ) .
Met het ? ook ? en het ? deze of gene ? suggereert Lacoue-Labarthe dat Heideggers denken zich in feite door ontische voorkeuren laat leiden .

Zoals we in het vorige hoofdstuk zagen , is Auschwitz voor Lacoue-Labarthe de gebeurtenis die het wezen van de westerse geschiedenis onthult , en het is deze gebeurtenis die Heidegger heeft gefaald te denken ( Fi 58 - 59 ) .
In het vorige hoofdstuk werd tevens duidelijk dat Lacoue-Labarthe - geïnspireerd door Hölderlins verhandeling over de tragedie , die laat zien dat de cesuur staat voor de scheiding tussen goden en mensen , voor de tragische ? wet van de eindigheid ?
- Auschwitz als een cesuur in de geschiedenis aanmerkt .
Lacoue-Labarthe merkt nu op dat Heidegger deze cesuur des te meer had moeten herkennen , omdat zijn eigen begrip van de gebeurtenis ( Ereignis ) eveneens als een cesuur kan worden begrepen .
Heidegger , ? die toch iets begreep van de cesuur ( wat is de Ereignis uiteindelijk anders ? ) ? , heeft desalniettemin ? geweigerd in Auschwitz de historische cesuur van onze tijd te herkennen ? , zo uit Lacoue-Labarthe zijn enorme teleurstelling ( Fi 72 ) .

Heideggers juist in dit kader geventileerde ? alles is hetzelfde?-filosofie treedt eveneens naar voren in zijn antwoord van 20 januari 1948 op een vraag van zijn vroegere leerling Herbert Marcuse :

? Aan de zware gerechtvaardigde verwijten die u uitspreekt ? over een regime dat miljoenen joden heeft omgebracht , dat de terreur tot de normale toestand heeft gemaakt en dat alles wat ooit werkelijk met het begrip geest en vrijheid en waarheid verbonden was in zijn tegendeel heeft verkeerd ? , kan ik slechts toevoegen dat als we ? joden ? door ? Oostduitsers ? vervangen hetzelfde geldt voor een van de geallieerden , met dit verschil dat alles wat sinds 1945 gebeurt aan het wereldpubliek bekend is , terwijl de bloedige terreur van de nazi?s voor het Duitse volk daadwerkelijk geheim is gehouden ?
( GA 16 , 431 ) .

Met ? Oostduitsers ? doelt Heidegger op de Duitsers die in de nasleep van de Tweede Wereldoorlog op last van Stalin uit onder meer ( de nieuwe gebieden van ) de Sowjet-Unie en Polen werden verdreven .
Goed , Heidegger wil ? slechts ? iets ? toevoegen ? aan de ? gerechtvaardigde verwijten ? die Marcuse uitsprak ( en die Heidegger slechts citeert , dat wil zeggen , waarvan hij de formulering niet voor zijn eigen rekening neemt ) .
Maar de toevoeging bergt nu eenmaal een vergelijking in zich .
En tot een erkenning van het verschil tussen Auschwitz en de deportatie van de Duitsers uit het Oosten komt Heidegger niet .

We kunnen concluderen dat Heidegger zo ? grondig ? en zo consequent heeft ingezet op een nieuwe Duitse aanvang , dat hij er nooit meer in geslaagd is de volslagen perversie daarvan , Auschwitz , en de betekenis van het feit dat het jodendom het voornaamste mikpunt van deze perversie vormde , ten volle onder ogen te zien .

9 .
Besluit

In de bovenstaande beschouwing van de rectoraatsrede en aanverwante teksten hebben we de speurtocht van Lacoue-Labarthe naar Heideggers ? terugval in de metafysica ? op de voet gevolgd .
Deze beschouwing leidt tot de volgende resultaten :

1 .
Wanneer het gaat om Heideggers karakterisering van het filosofische weten blijkt de veronderstelling van een dergelijke terugval aanvechtbaar te zijn , daar Heidegger duidelijk rekenschap aflegt van de afgrondelijkheid van dit weten .

2 .
Wanneer het gaat om Heideggers behandeling van de verhouding tussen de universiteit en het Duitse volk blijkt de veronderstelling juist te zijn .
Juist de bijzondere notie waarin Lacoue-Labarthe de kritiek op de metafysica kernachtig tot uitdrukking heeft gebracht , namelijk de ? onto-typologie ? , bewijst hier haar zeggingskracht .
Wel meen ik dat deze notie slechts één zijde van de medaille beslaat en dat ook de andere zijde , die ik de ? onto-fysiologie ? noem , in Heideggers engagement met het nazisme duidelijk naar voren treedt .

De vraag die zich nu aandient is hoe het met de verhouding tussen het eerste en het tweede resultaat staat .
We kunnen deze vraag kortweg toespitsen tot de vraag naar de verhouding tussen de afgrondelijkheid enerzijds en de Gestalt anderzijds .
De interpretatie van de rectoraatsrede bergt dan het volgende dilemma in zich :

a ) Ofwel houden we vast aan de passage waarin Heidegger zegt dat het ? volledig ongedekte blootgesteld zijn aan het verborgene ? en het in deze zin vragen zelf ? de hoogste gestalte van het weten ? vormen ( GA 16 , 111 ) en concluderen we dat de gestalte blootgesteld is aan wat we de ontologische differentie of de oorspronkelijke supplementariteit kunnen noemen .
Oordeel : niet-metafysisch !

b ) Ofwel richten we ons op de passage waarin van het ? vragende , ongedekte ? weten wordt gezegd dat dit ? voor ons volk zijn wereld van het meest innerlijke en uiterste gevaar , dat wil zeggen zijn waarlijk geestelijke wereld ?
? schept ?
( ibid. , 111 - 112 ) en concluderen we - met Lacoue-Labarthe - dat dit scheppen gekoppeld is aan de ? ene prägende kracht ? verderop in de tekst .
Oordeel : onto-typologisch , dus metafysisch !

Ik weet niet of een keuze tussen deze twee oordelen gerechtvaardigd kan worden .
Ik wil op een verdere moeilijkheid wijzen : het is nog maar de vraag of het oordeel ? niet-metafysisch ? ook ? onschuldig ? , dat wil zeggen ? niet-nazistisch ? moet betekenen , en andersom : of ? metafysisch ? samenvalt met ? schuldig ? , want ? nazistisch ? .
Waarom zou het nazisme zonder meer moeten samenvallen met een metafysische positie ?
Zit hier niet een adder onder het gras ?

Het blijkt dat we ook voor deze vraag bij Lacoue-Labarthe te rade kunnen gaan .
Tot nu toe leek hij weliswaar steeds op zoek naar bevindingen die de hypothese ? Heideggers engagement met het nazisme = Heideggers terugval in de metafysica ? konden bevestigen , maar in feite opent hij tevens de weg naar een andere overweging .
Zo noemt hij het politieke engagement van Heidegger ? ontegenzeglijk ? metafysisch ? ? ,
en wel omdat Heidegger het grote funderende gebaar van Plato en Nietzsche herhaalt .
Hij voegt echter toe dat deze zienswijze wel juist , maar niet voldoende is .
Ze zou te gemakkelijk tot de veronderstelling leiden dat Heidegger , toen deze - na het rectoraat - eenmaal het idee van een herfundering van de metafysica liet vallen , er wél in slaagde de metafysica te overwinnen ( Im 169 - 170 ) .
Bovendien relativeert Lacoue-Labarthe het onderscheid tussen de metafysica enerzijds en het ? denken ?
- dat ten opzichte van de metafysica een ? stap terug ? wil zetten - anderzijds .
Wie Heideggers engagement van 1933 op rekening schrijft van een denken dat zich onvoldoende van de metafysica heeft losgemaakt , zo merkt Lacoue-Labarthe op , vergeet dat de metafysica in het geheime hart van het denken zelf woont .
Het denken kan nooit zeggen zich van de metafysica te hebben losgemaakt ( Fi 39 ) .

Opvallend is echter vooral de wijze waarop Lacoue-Labarthe het voorvoegsel ? archi ? gebruikt .
De door Heidegger in de rectoraatsrede opgeëiste hegemonie van het geestelijk-filosofische óver de politieke hegemonie , wordt door Lacoue-Labarthe als een archi-Führung aangeduid ( Fi 28 - 29 , 39 ) .
Het voorvoegsel ? archi ? heeft hier niet de gebruikelijke betekenis van een ? eerste beginsel ? van een metafysische wereldbeschouwing .
Integendeel , de archi-Führung staat voor een overstijging van de politiek in ontische zin en daarmee tevens van de metafysica .
Juist in de ? anti-metafysische ? beweging van de politiek naar de archi-Führung hoopt Heidegger het nazisme aan te treffen of mee te trekken !
Het is in deze zin dat Lacoue-Labarthe durft te spreken van een ? archi-fascisme ? en van een ? archi-fascistische ontologie ? bij Heidegger , in het verlengde van een door Heidegger beoogde ? archi-technè ?
( Fi 159 , Hp 161 - 165 ) .
En inderdaad , zo kunnen we concluderen , het punt is niet dat Heidegger concessies doet aan de metafysica ( een probleem waarvan hij zich zeer bewust is ) , maar dat hij illusies heeft omtrent de ? anti-metafysische ? gerichtheid van het nazisme , waardoor in Duitsland een nieuwe ? aanvang ? zou kunnen worden bewerkstelligd die minstens equivalent zou zijn aan die van de Grieken .
Dit betekent dat Heideggers nazisme zich niet alleen bevindt in Heideggers toebehoren tot de metafysica , maar evenzeer in Heideggers poging aan de metafysica te ontkomen .
Ook ? Heideggers 1933 ? staat in het teken van de poging aan de metafysica te ontkomen - en het heeft zo weinig zin om te zeggen dat er in feite niets dan metafysica wordt geleverd .

IV .
Het vuur van de hemel .
Heideggers deconstructie van de gestalte

1 .
Inleiding

In het denken over kunst neemt het begrip ? vorm ? een centrale plaats in .
Als we bijvoorbeeld de esthetische geschriften van Aristoteles , Kant , Schiller of Hegel openslaan , komen we het begrip ? vorm ? veelvuldig tegen .
In meer recente geschriften kunnen we op de stelling stuiten dat het ? modernisme ? in de kunsten vooral werd gekenmerkt door het experiment met de vorm .
Ook bestaat binnen de esthetica een heuse stroming ?
een onderdeel daarvan is bijvoorbeeld het ? Russisch Formalisme ?
?
die formalistisch wordt genoemd , omdat zij haar kaarten geheel op het vorm-aspect van de kunst zet .
De vorm wordt in al deze filosofische beschouwingen of kunstzinnige visies afgezet tegen een ander aspect , dat meestal als de stof , de materie of de inhoud wordt aangeduid .
Vanuit deze oppositie kan vervolgens bijvoorbeeld worden gezegd dat het geslaagde kunstwerk erin bestaat dat de vorm meester is over de stof of dat tussen vorm en inhoud een adequate verhouding bestaat .

In het begin van de jaren ? 30 wordt Heidegger met deze problematiek van de vorm geconfronteerd , zij het dat hierbij het kunstzinnige kader ver wordt opgerekt , namelijk door toedoen van het boek van Ernst Jünger , Der Arbeiter .
Herrschaft und Gestalt ( 1932 ) .
Wanneer we ?
zoals ook Heidegger zal doen ?
? gestalte ? als synoniem met ? vorm ? beschouwen , blijkt Jünger het vorm-begrip op de moderne maatschappij als geheel te betrekken .
De verbinding die Jünger legt tussen de techniek en de gestalte van de arbeider oefent een enorme invloed uit op het denken van Heidegger .
De verschuiving die we bij Heidegger in de jaren ? 30 zien optreden van kritiek op de wetenschappen naar eerst en vooral kritiek op de techniek is ongetwijfeld in hoge mate door Jünger teweeggebracht .
Maar ook het begrip ? gestalte ? krijgt bij Heidegger een belangrijke betekenis .

De invloed van Jünger weegt zwaar door in Heideggers actieve engagement met het nazisme in de jaren 1933 - 34 .
Als Heidegger in een in 1945 geschreven apologie duidelijk wil maken hoe hij de historische situatie destijds inschatte , verwijst hij daartoe enkel naar twee werken van Jünger .
In het vorige hoofdstuk hebben we gezien dat in Heideggers rectoraatsrede het woord ? gestalte ? naar voren treedt als de vormgeving van de Selbstbehauptung die Heidegger voor de Duitse universiteit op het oog heeft .
In een rede die hij een half jaar later houdt , getiteld ? Der deutsche Student als Arbeiter ? , noemt Heidegger expliciet en met instemming Ernst Jünger als degene die de nieuwe zijnswijze van de mens heeft geduid door middel van de gestalte van de arbeider .
Van belang is verder dat Heidegger hierbij vermeldt dat Jünger voortbouwt op Nietzsche ( GA 16 , 205 ) .
De invloed van Jünger is bij Heidegger dan ook sterk verweven met die van Nietzsche .

Nu is in het vorige hoofdstuk ook reeds aangegeven dat Heidegger naar eigen zeggen na het rectoraat is overgegaan tot een kritische confrontatie met het nazisme .
Tevens herinneren we ons de observatie van Lacoue-Labarthe , volgens welke Heidegger in het kader van deze confrontatie met het nazisme een ? deconstructie ? van de esthetica noodzakelijk achtte .
Een en ander wekt de verwachting dat Heidegger zich in de tweede helft van de jaren ? 30 intensief zal hebben beziggehouden met de problematiek van vorm en gestalte , en in het bijzonder met het denken van Jünger en Nietzsche daarover .

De vraagstelling van dit hoofdstuk is op zichzelf eenvoudig : hoe ontwikkelt Heideggers denken van de gestalte zich in de discussie die hij na de rectoraatsrede met Jünger en Nietzsche aangaat ?
Deze historische vraag raakt aan twee verschillende inhoudelijke kwesties .
Allereerst is er de kunstzinnige kwestie : moet het kunstwerk wel in de eerste plaats worden begrepen vanuit de oppositie vorm-materie of is deze benadering fundamenteel verkeerd ?
In de tweede plaats is er de politiek-interculturele kwestie : als in de gestalte de vormgeving van een collectieve identiteit wordt gedacht , hoe staat het dan met de verhouding tussen de gestalte en ?
voorlopig nog globaal aangeduid ?
? het andere ? ?
Het spreekt vanzelf dat deze inhoudelijke kwesties te gecompliceerd zijn om ze in hun eigen hoedanigheid volledig te bespreken .
Ze kunnen slechts aan de orde komen in zoverre Heideggers ontwikkelingsgang er licht op werpt .
Daarnaast dienen we te beseffen dat de twee kwesties bij Heidegger samenvallen .
We zullen zien dat Heidegger zich ertegen verzet de vorm of gestalte zó op te vatten dat de wezenlijke verhouding tot het andere wordt afgekapt ?
een gevaar dat hij zowel voor de kunst als voor de politiek relevant acht .

Ten einde enige duidelijkheid te verkrijgen omtrent de denkwijzen waarop Heidegger een antwoord gaat zoeken , beginnen we met een korte inventarisatie van de denkbeelden van Jünger en Nietzsche omtrent de gestalte en aanverwante begrippen ( paragraaf 2 ) .
In de discussie die Heidegger met Jünger en Nietzsche aangaat , blijkt zich een ontwikkelingsgang voor te doen die in drie etappes kan worden ingedeeld .
Als eerste halteplaats kiezen we ? Der Ursprung des Kunstwerkes ? , een tekst die teruggaat op een drietal lezingen die Heidegger eind 1936 heeft gehouden .
We proberen eerst zicht te krijgen op de volle breedte van Heideggers kritiek op de esthetica ( paragraaf 3 ) en vervolgens onderzoeken we hoe het in deze tekst met de gestalte staat ( paragraaf 4 ) .
Tot de eerste etappe rekenen we ook de cursus die Heidegger in het wintersemester 1936 - 37 aan Nietzsches denken over kunst wijdt .
Heidegger blijkt hier nog tamelijk positief te staan tegenover Nietzsches vorm-denken en dit uit te spelen tegen Wagner ?
en tegen het nazisme ( paragraaf 5 ) .
In een volgende etappe , dat wil zeggen later in de jaren ? 30 , wordt Heideggers houding tegenover Nietzsche al kritischer en concludeert hij duidelijker dat het juiste denken van de vorm niet bij Nietzsche , maar bij de Grieken ( paragraaf 6 ) en in Hölderlins verwerking van de Grieken ( paragraaf 7 ) kan worden gevonden .
In de derde etappe , die rond 1940 begint , blijkt Heidegger zich zeer negatief op te stellen tegenover de belangrijke rol die een menselijke gestalte bij Nietzsche en Jünger speelt .
Deze kritiek , die definitief tot uiting komt in een in 1955 gepubliceerde tekst , wordt in paragraaf 8 besproken .
In de slot-paragraaf ( paragraaf 9 ) wordt nagegaan hoe deze latere kritiek zich verhoudt tot Heideggers eerdere positieve opstelling en of Heidegger wel gerechtigd is in deze kritiek Nietzsche en Jünger op één lijn te plaatsen .

In dit hoofdstuk wordt Heidegger los van Lacoue-Labarthe gelezen .
Dit betekent tevens dat het gezichtspunt van de mimesis naar de achtergrond verdwijnt .
In die zin vormt dit hoofdstuk een tussenhoofdstuk tussen de verkenning naar de reikwijdte van de mimesis in de voorgaande hoofdstukken en het onderzoek naar de plaats en de betekenis van het sublieme in de volgende hoofdstukken .
Na de beschouwing van Heideggers rectoraatsrede en aanverwante zaken in het vorige hoofdstuk , wordt het zicht op Heideggers denken in het onderhavige hoofdstuk van een belangrijke aanvulling voorzien .
Daardoor kan zijn filosofie in het laatste hoofdstuk van dit boek als een zelfstandige positie worden vergeleken met die van Lacoue-Labarthe enerzijds en die van Lyotard anderzijds .
We zullen dan zien dat ook deze vergelijking zich toespitst op de discussie omtrent vorm en gestalte en de daaraan verbonden politieke aspecten .

2 .
Gestalte en type bij Jünger en Nietzsche

In de theoretische geschriften van Ernst Jünger ( 1895 - 1998 ) komen vooral zijn tijdens de eerste wereldoorlog aan het front opgedane ervaringen tot uiting .
Zijn essay ? Die totale Mobilmachung ?
( 1930 ) schetst het beeld van een moderne samenleving waarin oorlog en arbeid samensmelten en opgaan in een totale mobilisatie , die tot doel heeft enorme energieën te ontvouwen ( SW II 7 , 126 ) .
Twee jaar later , in het omvangrijke boek Der Arbeiter .
Herrschaft und Gestalt , blijkt Jünger deze mobilisatie te verankeren in ? de gestalte van de arbeider ? .
Hij vat deze gestalte op als het zingevende rustpunt tegenover de totale beweeglijkheid .
In Jüngers keuze voor het begrip gestalte zal de toenmalige Gestalt-theorie een rol hebben gespeeld .
Zo benadrukt Jünger dat de gestalte een geheel vormt dat meer is dan de som van de delen en wil hij ? de wet van oorzaak en gevolg ? vervangen door ? de wet van stempel en Prägung ?
( SW II 8 , 37 ) .
Zijn fundament zoekt Jünger echter in Nietzsches gedachte van de ? wil tot macht ? :
de gestalte van de arbeider is de drager van een ? zeer bepaalde wil tot macht ? ;
wat Jünger betreft is het nú zaak deze wil tot macht als ? historische macht ? te doen verschijnen ; dit beslist ? over de mate aan heerschappij die door de wil tot macht kan worden bereikt ?
( ibid. , 74 - 75 en 78 ) .
Jünger stelt zich op als een realist : er is volgens hem een nieuwe werkelijkheid doorgebroken en die wil hij beschrijven .
Deze beschrijving heeft bij hem echter tegelijkertijd het aanzien van een algemene filosofische these .
Op deze wijze beschrijft hij bijvoorbeeld de techniek : ? De techniek is de wijze waarop de gestalte van de arbeider de wereld mobiliseert ?
( ibid. , 160 ) .

De werkelijkheid die Jünger ziet houdt in dat de mens niet meer als lid van een stand of klasse verschijnt , en evenmin als afzonderlijk individu , laat staan als zedelijk persoon , maar als uiterlijk getypeerd door de arbeid die hij verricht , onder meer doordat hij een uniform draagt , een overall , een helm , een masker enzovoort .
Maar ook het gezicht zelf neemt volgens Jünger metalige trekken aan , het is gespannen en gefixeerd , doordat het getraind is om voorwerpen waar te nemen die in hoge snelheden verkeren ( ibid. , 116 - 117 ) .
Aldus ontstaat het ? type ?
( Typus ) van de arbeider ( o.a. ibid. , 125 ) .
De verhouding tussen de ? gestalte ? en het ? type ? wordt bij Jünger niet echt duidelijk .
Jünger omschrijft deze verhouding wel als een zaak van representatie : het type is ? dat Menschentum dat de gestalte van de arbeider representeert ?
( ibid. , 243 ) , zodat de lezer de indruk krijgt dat de gestalte het zelf onzichtbare paradigma is dat in het type zichtbaar wordt .
Maar evengoed wil Jünger de lezer tot ? het zien van gestalten ? voeren ( ibid. , 46 ) .
Hij lijkt de begrippen gestalte en type dan ook vaak zonder onderscheid te gebruiken .

Het type is in het lexicon van Jünger tevens ? de uitdrukking van een slag ? waarin een ? ras ?
? tot Ausprägung komt ? .
Het type zal zich als ras herkennen , aldus Jünger , die daarbij meteen aantekent dat dit begrip ? ras ? niet in biologische zin moet worden verstaan ( ibid. , 156 en 243 ) .
Het woord ? ras ? duidt bij Jünger niet op hetgeen door ? bloed en bodem ? wordt gegeven , maar op de uiterlijke verschijning van het soort mensen dat al generaties lang in mijnen , fabrieken en kazernes leeft .
Jünger kiest het gezichtspunt van de vertechniseerde arbeid , die nu eenmaal niet aan landsgrenzen en natuurlijke rassen gebonden is .
Jünger meent dan ook dat de huidige nationale staat zal overgaan in de arbeidsstaat en dat deze wending zich op vele plekken van de wereld voltrekt , omdat de gestalte van de arbeider ? planetaire betekenis ? bezit ( ibid. , 248 ) .
Maar omdat Jünger de opkomst van de gestalte van de arbeider bij uitstek in Duitsland meent te kunnen waarnemen , lijkt het soms alsof het een Duitse gestalte is die planetaire betekenis krijgt .
Zo schrijft Jünger dat de Duitse frontsoldaat ( die van de Eerste Wereldoorlog ) als ? de drager van een echte gestalte ? optrad , dat dit tegelijk ? het begin van de Duitse revolutie ? betekende en dat deze revolutie ? slechts als een revolutie van de gestalte kan worden begrepen ?
( ibid. , 43 ; cursivering door Jünger ) .
Ook verklaart hij te geloven dat de opkomst van de arbeider equivalent is met een nieuwe opkomst van Duitsland ( ibid. , 31 ) .

Weliswaar is bij Nietzsche geen maatschappij-analyse in termen van techniek en arbeid te vinden , maar ongetwijfeld is het denkkader waarin Jünger de arbeider plaatst bij uitstek aan Nietzsche ontleend .
Jünger neemt niet alleen het idee van de ? wil tot macht ? als ultieme grond van de werkelijkheid over , maar kan tevens aansluiten bij Nietzsches denken van de mens in termen van ? gestalte ? en ? type ? .
Enkele vindplaatsen met betrekking tot het begrip ? gestalte ? :
Nietzsche roemt degene die zich van gestaltende krachten en van een kunstenaars-geweten bewust is ( KSA 5 , 160 ) , juicht het zichzelf scheppen toe ( KSA 3 , 563 ) , legt dit zichzelf scheppen uit als het gestalten van een vorm zoals een beeldhouwer dit doet ( KSA 9 , 361 ) , meent dat de mens zijn leven moet gestalten als een kunstwerk ( ibid. , 505 ) , merkt op dat het een grote en zeldzame kunst is zijn karakter stijl te geven ( KSA 3 , 530 ) enzovoort .
We zien allereerst dat Nietzsche graag het werkwoord gestalten gebruikt , in de zin van de vormgeving van een object , en vervolgens dat hij dit werkwoord vooral een plaats wil geven in de betrekking van de mens tot zichzelf .

De term ? type ? komt bij Nietzsche zeer veelvuldig voor .
Voor ons is vooral de rol van belang die het begrip speelt in Nietzsches visie op de geschiedenis , zoals deze zich het duidelijkst laat reconstrueren aan de hand van de Nachgelassene Fragmente uit de periode 1885 - 1887 .
Nietzsche legt aan deze visie een typologie van hogere en lagere soorten mensen ten grondslag .
In dit licht ziet hij de huidige tijd als een dieptepunt .
Het gangbare idee dat ? onze tijd ( Europa ) het hoogste type mens laat zien ? wordt door Nietzsche ? de grootste dwaling ? genoemd .
De mensen van de Renaissance en de Grieken stonden volgens hem hoger ( KSA 12 , 223 ) .
Het hedendaagse gepraat in Europa over moraliteit , menselijkheid , democratie en dergelijke betekent slechts een ? verkleining van het hele type ? mens ? ? ,
terwijl ? tot nu toe iedere verhoging van het type mens het werk van een aristocratische maatschappij was ? , zo meent Nietzsche .
Tegen deze achtergrond verwijst hij naar zijn uitgangspunt : ? tot nu toe was de mens het ? niet vastgestelde dier ? ? .
Daarom zijn er volgens hem in de huidige situatie twee mogelijkheden : het lijkt hem tot zijn spijt niet onmogelijk dat ? het dier ? mens ? ?
wordt ? vastgesteld ? door de huidige ontwikkeling van de kuddedier-deugden , maar juist daarom ?
? hoe meer het type ? kuddedier ? nu in Europa tot ontwikkeling komt ?
?
vraagt hij of het niet tijd wordt ? een fundamenteel kunstmatig en bewust kweken ( Züchtung , cursivering door Nietzsche ) van het tegengestelde type en de daarbij behorende deugden te gaan beproeven ? .
Nietzsche plaatst dit kweken van een tegengesteld type in het kader van ? de ? zelfoverwinning van de mens ? ?
( ibid. , 72 - 73 ) .
Voor Nietzsche gaat het om de ? schepping van een hoger type ? , die hij tevens aanduidt als ? een hogere soort dan de mens is ?
( ibid. , 280 - 281 ; cursivering door Nietzsche ) .
Duidelijk is dat hij de Übermensch op het oog heeft .
Dit blijkt tevens uit het feit dat Nietzsche ?
in Ecce homo ?
aangeeft hoe ? Zarathustra zelf , als type ? hem inviel ( KSA 6 , 337 ) , waarbij we dienen te bedenken dat volgens Nietzsche bij Zarathustra ? de mens overwonnen ? is en ? het begrip ? Übermensch ? de hoogste realiteit wordt ?
( ibid. , 344 ) .
En in Also sprach Zarathustra zelf laat Nietzsche Zarathustra zeggen : ? God stierf : nu willen wij dat de Übermensch leeft ?
( KSA 4 , 357 ) .

Wanneer we Nietzsche met Jünger vergelijken , kunnen we concluderen dat waar Nietzsche de hoop formuleert dat de geschiedenis toe is aan de overstap naar de Übermensch , Jünger zich veeleer richt op een werkelijkheid die volgens hem reeds tot stand is gekomen en die haar beslag zou hebben gekregen in de gestalte of het type van de arbeider .
Met andere woorden , Jünger ziet juist een voordeel in de recente massificatie .
Daarnaast valt op dat Jünger anders dan Nietzsche de gestalte of het type niet tegen de achtergrond van de zelfbetrekking van de mens denkt .

3 .
De kritiek op de esthetica in ? Der Ursprung des Kunstwerkes ?

We hebben nu een summiere indruk van de zienswijze waardoor Heidegger zich in 1933 heeft laten beïnvloeden en waarmee hij na 1934 de confrontatie zal aangaan .
Te verwachten valt dat sporen van deze confrontatie zichtbaar zijn in zijn lezingenreeks ? Der Ursprung des Kunstwerkes ?
( uit 1936 ) , die tevens de belangrijkste tekst vormt die Heidegger ooit over kunst heeft gepubliceerd ( in 1950 ) .
Het feit dat nu de kunst in het middelpunt van Heideggers aandacht staat , nadat deze in 1933 - 34 nog vooral naar de arbeid uitging , is alvast één punt waarop Heidegger zich van Jünger verwijdert .
In ? Der Ursprung des Kunstwerkes ? worden Nietzsche en Jünger weliswaar niet genoemd , maar dat Heidegger hier de discussie met hen aangaat , moge blijken uit het feit dat de kwestie van vorm en gestalte er op pregnante wijze in naar voren komt .

Zoals Heidegger heeft vermeld in zijn tussen 1936 en 1938 geschreven Beiträge zur Philosophie , is het grotere kader waarin ? Der Ursprung des Kunstwerkes ? moet worden geplaatst een door Heidegger nagestreefde ? overwinning van de esthetica ?
( GA 65 , 503 ; te lezen met een genitivus objectivus : de esthetica moet worden overwonnen ) .
Ook heeft inmiddels de publicatie plaatsgevonden van aantekeningen uit een map waarop Heidegger de samenvattende titel ? Zur Überwindung der Aesthetik .
Zu ? Ursprung des Kunstwerks ?
1934ff ? had geschreven .

We begrijpen dat de term ? esthetica ? bij Heidegger niet eenvoudigweg het etiket is voor die systematische deeldiscipline van de filosofie die zich op vragen omtrent schoonheid , kunst en dergelijke richt , een deeldiscipline waartoe dan zijn eigen , alternatieve visie op schoonheid en kunst eveneens zou behoren .
Veeleer staat de esthetica bij Heidegger voor een wijze van denken die kenmerkend is geweest voor een bepaald historisch tijdperk in de filosofie .
Het betreft in Heideggers visie weliswaar een groot tijdperk , namelijk grofweg van Plato tot en met Nietzsche , maar niettemin een tijdperk : het tijdperk van de metafysica .
Dat het om een tijdperk gaat , impliceert dat de daarin vertoonde denkwijze voorbijgestreefd kan worden door een ander denken .
Heideggers inspanningen om tot een overwinning van de esthetica te komen , vertrekken dan ook vanuit de veronderstelling dat een andere , nieuwe of tweede aanvang van het denken noodzakelijk en mogelijk is .

Het woord ? overwinnen ? betekent niet dat Heidegger de illusie heeft de esthetica met één ferme passeerbeweging achter zich te laten , noch dat hij een anti-positie recht tegenover de esthetica kan innemen .
Dat is de reden dat Lacoue-Labarthe liever van ? deconstructie ? spreekt .
We kunnen ook gerust spreken van een ? kritiek ? op de esthetica , mits we daarbij bedenken dat deze kritiek niet uit een volledig externe positie voortvloeit , maar ten aanzien van de esthetica op immanente wijze een ? stap terug ? wil doen .

In de meest algemene termen geformuleerd houdt de kritiek van Heidegger op de esthetica in dat zij tot de metafysica behoort en derhalve op haar manier de zijnsvergetelheid van de metafysica herhaalt .
De wijze waarop de esthetica het kunstwerk beschouwt , zo merkt Heidegger in ? Der Ursprung des Kunstwerkes ? op , staat onder de heerschappij van ? de overgeleverde uitleg van al het zijnde ? .
Daarentegen wil Heidegger het kunstwerk als een opening van ? het zijn van het zijnde ? beschouwen ( GA 5 , 24 - 25 ; N 29 - 30 ) .
In de in 1956 geschreven ? Zusatz ? bij deze tekst stelt Heidegger uitdrukkelijk dat zijn verhandeling over het kunstwerk uitgaat van de ontologische differentie ( GA 5 , 73 ) .

Iets meer uitgewerkt houdt Heideggers kritiek op de esthetica in dat zij de kunst vanuit een subject-object verhouding denkt .
Zo karakteriseert Heidegger de esthetica in de genoemde aantekeningen ? Zur Überwindung der Aesthetik ? als volgt : in de esthetische bezinning op kunst en schoonheid wordt het kunstwerk begrepen als een voorwerp of object dat betrokken is op de gevoelstoestand van een scheppend of genietend subject .
Kortweg : ? Het kunstwerk als object voor subject ? .
Deze kern van Heideggers kritiek op de esthetica zal niet meer verdwijnen ?
ze keert bijvoorbeeld in Unterwegs zur Sprache uit 1959 ongewijzigd terug ( zie GA 12 , 131 ) .
Omdat het subject-object denken pas in de moderne metafysica ( vanaf Descartes ) naar voren komt , is Heideggers bezwaar tegen het feit dat kunst en schoonheid vanuit het subject-object schema worden gedacht bij uitstek gericht tegen de moderne esthetica ( dat wil zeggen de in de 18e eeuw opgekomen ? eigenlijke ? esthetica , gezien het feit dat de filosofie van de kunst pas sinds die tijd als ? esthetica ? wordt aangeduid ) .
Dit neemt niet weg dat hij de wortels van deze esthetica reeds in het denken van Griekse filosofen zoals Plato tracht bloot te leggen .

Heidegger meent dus dat wanneer de kunst vanuit het subject-object schema wordt gedacht het zicht op het ? aanwezen ? van het zijn - dat wil zeggen van de waarheid - in het kunstwerk volledig wordt geblokkeerd .
We zullen deze kritiek op de esthetica uiteenleggen naar beide kanten van het genoemde schema en achtereenvolgens Heideggers opmerkingen bij de subject-kant en die bij de object-kant behandelen .

Het subject

Heidegger heeft een belangrijke rol gespeeld in een ontwikkeling die als kenmerkend kan worden gezien voor de filosofie van de tweede helft van de 20e eeuw en die wel wordt aangeduid als de ? decentrering van het subject ? .
In Heideggers kritiek op de esthetica is deze ? decentrering ? een belangrijk punt .
Heidegger beweert natuurlijk niet dat er bij het kunstwerk geen toeschouwer of kunstenaar betrokken is .
Wel stelt hij dat noch de toeschouwer noch de kunstenaar moet worden gedacht als het subject van de kunst , dat wil zeggen als de zelfstandige oorsprong die datgene wat aan de kunst wezenlijk is omvat .
Dus hoewel Heidegger bijvoorbeeld een groot gewicht toekent aan het scheppen van het kunstwerk , merkt hij kritisch op : ? Het moderne subjectivisme interpreteert in feite het creatieve verkeerd , namelijk in de zin van de geniale prestatie van het soevereine subject ?
( GA 5 , 63 - 64 ; N 64 ) .
Het scheppen wordt door hem dan ook niet toegelicht aan de hand van bijvoorbeeld een beschouwing van het genie , maar aan de hand van het technè-begrip ( zie over de technè-phusis verhouding het vorige hoofdstuk , paragraaf 3 ) .

Meer in het bijzonder geeft Heidegger vaak aan dat de esthetica zich op de ? gevoelstoestand ? van het subject beroept .
Daarbij kan het opnieuw zowel om het gevoel van de toeschouwer als om dat van de kunstenaar gaan .
De trefwoorden waartegen Heidegger zich in zijn kritiek op het gevoel als uitgangspunt van de esthetica keert , zijn niet elke keer dezelfde .
Zo stelt hij in de Freiburg-versie dat de kunst niet om het genot ( Genuss ) of de prikkeling ( Erhitzung ) draait .
In het Nawoord bij ? Der Ursprung des Kunstwerkes ? memoreert hij dat de esthetica het kunstwerk opvat als het ? voorwerp van de aisthèsis , het zintuiglijke vernemen in de brede zin ? .
Het is echter de vraag of hij de aisthèsis - waarop overigens de term ? esthetica ? teruggaat - als zodanig in diskrediet wil brengen of dat het hem om een oppervlakkige invulling van de aisthèsis , van het ? zintuiglijk vernemen ? gaat , want hij vervolgt : ? tegenwoordig noemt men dit vernemen het beleven ( Erleben ) .
De wijze waarop de mens de kunst beleeft , moet uitsluitsel geven over het wezen van de kunst ?
( GA 5 , 67 ; N 67 ) .
Vooral de term Erlebnis ?
een term die ingebed is in de zogeheten ? levensfilosofie ?
?
duikt op welhaast obsessieve wijze steeds weer in Heideggers teksten over de esthetica op .
Heidegger gaat zelfs zo ver de paradoxale gedachte op te werpen dat de beleving of belevenis het element is waarin de kunst sterft ( ibid. ) .

Langs deze weg krijgen we dan ook alvast een indruk van de rol die de kunst volgens Heidegger kan spelen wanneer deze nog niet ? gestorven ? zou zijn .
Wanneer het kunstwerk wordt gedegradeerd tot iets wat een belevenis opwekt ( tot een Erlebniserreger ) , zo meent Heidegger , ligt daaraan een individualistische benadering van de kunst ten grondslag .
Daarentegen komt de rol van de toeschouwer volgens Heidegger tot zijn recht - maar die is dan niet meer louter toeschouwer - in wat Heidegger het bewahren van het kunstwerk noemt .
Het woord bewahren ligt niet voor niets dicht bij Wahrheit , een woord dat op zijn beurt door Heidegger wordt uitgelegd als alètheia , onverborgenheid .
Het ? bewaren ? kent geen geïsoleerde individuen , maar vormt juist de grondslag van hun sociale en politieke gemeenschap :

? De bewaring van het werk isoleert de mensen niet , door hen op hun belevenissen terug te voeren , maar trekt hen binnen in het toebehoren tot de in het werk geschiedende waarheid en fundeert zo het voor- en met-elkaar-zijn als het historische uitstaan van het bestaan vanuit de betrekking tot de onverborgenheid ?
( GA 5 , 55 ; N 57 ) .

Voor het overige maakt Heidegger helemaal niet zo duidelijk wat hij met zijn kritiek op de gevoelstoestand voor ogen heeft .
Immers , waarom zou de waarheid niet door middel van het gevoel verschijnen ?
We kunnen hier slechts enkele vermoedens naar voren brengen .
In de eerste plaats is Heidegger wellicht van mening dat de esthetica het gevoel opvat als een statische gevoelstoestand en zodoende het kunstwerk van elke dynamische , ? werkzame ? kant ontdoet .
In de tweede plaats heeft Heidegger hier mogelijk de volgens hem lichamelijk-gevoelsmatige , dat wil zeggen niet ? geestelijk-gevormde ? esthetica van Wagner voor ogen , waarvan ook de ? fysiologie van de kunst ? van Nietzsche zich onvoldoende zou hebben losgemaakt ( op deze problematiek komen we verderop uitvoerig terug ) .
In de derde plaats zou Heidegger de mening toegedaan kunnen zijn dat de esthetica uitgaat van een kortstondig-bepaalde gevoelstoestand , dat wil zeggen van een beperkte en dus gemakkelijk verwisselbare toestand , die de mens niet tot een wezenlijke en blijvende verandering brengt .
Ten slotte kan op basis van de genoemde ? Zur Überwindung?-aantekeningen worden aangenomen dat Heidegger er bezwaar tegen maakt dat de gevoelstoestand als oorspronkelijk geldt , terwijl het gevoel in Heideggers visie slechts een reactie kan zijn op wat volgens hem werkelijk oorspronkelijk is , namelijk het verschijnen van de waarheid .

Maar laten we eens de esthetica van Kant in beschouwing nemen , die immers eveneens wordt getroffen door Heideggers kritiek , omdat Kant ervan uitgaat dat het schone en het sublieme zich manifesteren in het gevoel van lust en onlust , één van de ? gemoedsvermogens ? van het subject .
Het blijkt dat ten aanzien van Kant op deze kritiek wel het een en ander af te dingen valt .
Het optreden van het gevoel van lust ( en eventueel onlust ) is volgens Kant de wijze waarop het subject bij zichzelf bemerkt dat het een geestelijke handeling , namelijk een reflexief oordeel voltrekt .
In het reflexieve oordeel wordt vanuit de singuliere zaak een verbinding met algemene begrippen gelegd en wel op basis van een ? vrij spel ? tussen de verbeelding enerzijds en het verstand of de rede anderzijds .
Kants esthetica is dus heel wat reflexiever , dat wil zeggen actiever , geestelijker , vrijer en onbepaalder dan Heidegger suggereert .

En waarom niet ook ? oorspronkelijker ? ?
Het is in dit verband immers zeer opvallend dat Heidegger zelf Kant verdedigt tegen de kritiek die Schopenhauer en Nietzsche tegen Kant hebben ingebracht op het punt van de belangeloosheid .
Volgens Kant is het zuivere esthetische oordeel belangeloos , dat wil zeggen dat dit oordeel wordt geveld zonder dat het subject een ofwel door de zintuigen ofwel door het begripsvermogen gedicteerd belang heeft bij het bestaan van het beoordeelde object .
Schopenhauer en Nietzsche verwerpen deze gedachte omdat het esthetische oordeel in hun ogen onmogelijk kan worden losgemaakt van een belang , namelijk dat van de wil of van het leven .
Heidegger meent nu dat Schopenhauer en Nietzsche Kants esthetica verkeerd begrijpen .
De belangeloosheid , de ? vrije gunst ? waarvan Kant spreekt , impliceert volgens Heidegger juist dat datgene wat ons tegemoet treedt , wordt vrijgegeven in ? dat wat het is ? .
Anders gezegd , de eis dat het esthetische oordeel niet wordt verontreinigd door een belang bij het voorwerp , betekent dat pas dan het voorwerp op zuivere wijze te voorschijn komt :

? De wezenlijke betrekking tot het voorwerp zelf , zuiver als zichzelf , komt door het ? zonder belang ? juist in het spel .
Niet gezien wordt dat juist nu pas het voorwerp als zuiver voorwerp te voorschijn komt en dat juist dit in-de-voorschijn-komen , het verschijnen in deze schijn , zoals het woord ? schoon ? zegt , het schone is ? .

Heidegger prijst Kant uitdrukkelijk door te zeggen dat Kant met zijn uitleg van de esthetische houding als de ? lust van de reflectie ? doordringt tot een ? grondtoestand van het mens-zijn ?
( GA 43 , 125 - 131 ) .
En met deze grondtoestand kan Heidegger niets anders bedoelen dan het openstaan voor de waarheid , voor het zijn .

Het object

De tweede steunpilaar van de esthetica bestaat volgens Heidegger zoals gezegd in het uitgangspunt dat het kunstwerk als een object moet worden begrepen .
Deze problematiek komt in ? Der Ursprung des Kunstwerkes ? uitvoerig aan de orde .
Het eerste deel van deze tekst omvat immers voornamelijk een uiteenzetting over het onderscheid tussen het ? ding ? , het ? tuig ? en het ? werk ? .
Pas wanneer de betekenis van het ? werk?-zijn van het kunstwerk ten volle zou worden begrepen , is volgens Heidegger een doorbreking van het object-denken mogelijk .
In de visie van Heidegger komt de esthetica daar niet aan toe , omdat ze in feite steeds teruggrijpt op het ? ding ? en het ? tuig ? en beide bovendien al te gemakkelijk als ? objecten ? opvat .

Heidegger memoreert dat het kunstwerk vaak wordt opgevat als een soort ding-plus : als een dingachtige onderbouw met een allegorische of symbolische of kortweg kunstzinnige bovenbouw ( GA 5 , 4 ; N 11 - 12 ) .
Niet alleen verzet Heidegger zich tegen deze uitleg van het kunstwerk als een ding dat door de kunst van een symboolfunctie zou zijn voorzien , ook keert hij zich tegen de hierin geïmpliceerde opvatting van het ding als zodanig .
Hij schetst drie opvattingen van het ding die in de metafysica zijn opgekomen :

a ) het ding als drager van zijn kenmerken , als een substantie met accidenten ; in de taal : als een subject met predikaten ;

b ) het ding als aisthèton , als de eenheid van de menigvuldige zintuiglijke indrukken ;

c ) het ding als in vorm gebrachte stof .

Heidegger stelt botweg dat alle drie de heersende ding-begrippen de weg versperren ? zowel naar het dingachtige van het ding alsook naar het tuigachtige van het tuig en al helemaal naar het werkachtige van het werk ? .
Zelfs met betrekking tot enkel het ding als zodanig vormen alle drie de ding-opvattingen volgens Heidegger een ? overval op het ding ? , in plaats van ? het zijnde te laten zijn hoe het is ?
( GA 5 , 15 - 16 ; N 21 - 22 ) .
En het kunstwerk kan dus ? al helemaal ? niet vanuit het ding-begrip worden begrepen , ook al erkent Heidegger dat aan elk kunstwerk inderdaad iets dingachtigs kleeft .
Maar dit ? dingachtige ? kan volgens Heidegger in feite alleen worden begrepen vanuit het ? aarde?-aspect van het kunstwerk , dat wil zeggen vanuit de ondoordringbaarheid van datgene waarop en waarin het kunstwerk wordt opgetrokken : steen , verf , woorden enzovoort .

Van de drie metafysische ding-opvattingen is de derde het meest belangwekkend .
Deze opvatting komt overeen met het ? hylemorfisme ? van Aristoteles .
Hoewel Aristoteles zelf dit stof-vorm denken nooit op de kunst heeft toegepast , is het in Heideggers ogen inmiddels uitgegroeid tot ? het begrippelijke schema bij uitstek voor alle kunsttheorie en esthetica ?
( GA 5 , 12 ; N 18 ) .
Deze opvatting , zegt Heidegger , is gangbaar en vanzelfsprekend geworden , ? of ze nu middeleeuws blijft of een kantiaans-transcendentale wending krijgt ?
( GA 5 , 15 ; N 21 ) .

Heidegger wijst erop dat het begrippenpaar stof-vorm zich gemakkelijk met het subject-object denken laat verbinden ( GA 5 , 12 ; N 18 - 19 ) .
Immers , de vorm is dan het middel waarmee de stof in een omgrenzing wordt gebracht en aldus tot een tegenover gelegen en onderworpen object wordt gemaakt ; tegelijkertijd neemt de omgrenzer een positie in tegenover dit object en wordt zodoende tot het subject waaráán het object is onderworpen .
Heidegger merkt dan ook in de eerste plaats op dat de stof-vorm uitleg van het ding in feite ontleend is aan het tuig , het tuig zoals dat volgens hem wordt gekenmerkt door de ? dienstigheid ? , en in de tweede plaats dat het geen toeval is dat deze uitleg in de westerse filosofie dominant is geworden ( GA 5 , 17 ; N 23 ) .
Het stof-vorm schema is in de ogen van Heidegger dus niets anders dan het schema van de menselijke beheersingsdrang , van het instrumentele denken en daarmee van de techniek .

Het stof-vorm schema blijkt een centraal onderdeel van de metafysica uit te maken .
De oppositie stof-vorm laat zich immers niet alleen verbinden met de oppositie object-subject , maar in aansluiting hierbij ook met de opposities lichaam-geest , zintuiglijk-bovenzintuiglijk , materie-idee , natuur-rede enzovoort .
De ? vorming ? van de stof zou een representatie van het bovenzintuiglijke rijk in het zintuiglijke ding aanbrengen .
De vorm zou de geestelijke dimensie van de menselijke activiteit tonen , en zo zijn we terug bij de opvatting van het kunstobject als een tot symbool gemaakt ding .
Heidegger daarentegen wijst in feite heel deze tweeledigheid af en daarmee tevens de gedachte van de representatie : dat een kunstwerk als zodanig iets anders representeert , of dat een kunstwerk in zichzelf verdeeld kan worden in een A en een B zó dat A B representeert .
We zouden zelfs kunnen zeggen dat Heideggers kritiek op het subject-object denken bij uitstek uitloopt op een kritiek op het representatie-denken .
En niet alleen het kunstwerk , maar ook de waarheid als zodanig is wat Heidegger betreft geen zaak van representatie , dus van een ? juiste ? weergave van een objectieve werkelijkheid in een menselijke uiting .

Maar hoe plausibel Heideggers kritiek op het metafysische stof-vorm schema ook klinkt , toch kunnen tegen zijn veronderstellingen ten aanzien van de esthetica twee tegenwerpingen worden ingebracht :

1 .
In de eerste plaats kan de vraag worden gesteld of het stof-vorm schema inderdaad zo overheersend is geworden in de esthetica .
Heideggers stelling is op het eerste gezicht wel correct als het gaat om de gebruikelijke opvatting van het schone , zoals bijvoorbeeld die van Hegel , waarin vorm en inhoud , uiterlijk en innerlijk , uitdrukking en betekenis , Gestalt en Gehalt , het zintuiglijke en het geestelijke , Gestaltung en Idee , realiteit en begrip tot een ? vrije , verzoende totaliteit ? worden ? bemiddeld ? .
Maar Heidegger noemt hier speciaal Kant ( de ? kantiaans-transcendentale wending ? ) .
Het is dan opmerkelijk dat Heidegger geen acht slaat op Kants esthetica van het sublieme .
Volgens Kant is het sublieme gekenmerkt door vormeloosheid en onbegrensdheid .
Bij het sublieme komt de vorm niet tot stand en blijven het zintuiglijke en het begrippelijke heterogeen ten opzichte van elkaar .
Het sublieme betreft dan ook bij uitstek een esthetische ervaring waarop het subject geen greep heeft .
Het sublieme vormt bij Kant in feite een uitweg uit het metafysische denken van het ? ding ? en daarmee tevens uit het begrippenkader van de techniek .

2 .
In de tweede plaats is het nog maar de vraag of het stof-vorm denken in de esthetica altijd een beheersingsdenken - en daarmee een metafysisch denken - impliceert .
In feite stuiten we hier op een merkwaardige ambivalentie in Heideggers interpretatie van Kants analyse van het schone .
Duidelijk is dat Kant bij zijn uitleg van het schone het stof-vorm schema van stal haalt , met name om te beargumenteren dat het schoonheids-oordeel geheel op het vorm-aspect berust , terwijl de stof op zijn best een zintuiglijke prikkeling opwekt die men ? aangenaam ? kan vinden .
In zoverre kan onmogelijk worden ontkend dat Kants esthetica van het schone door Heideggers metafysica-verdenking wordt getroffen .
Maar vreemd genoeg zou uit Heideggers eerder genoemde verdediging van Kant op het punt van de belangeloosheid , waarbij hij stelde dat bij Kant juist sprake is van een houding die de dingen te voorschijn laat komen zoals ze zijn , moeten worden geconcludeerd dat Kants vorm-denken géén beheersingsdenken omvat .

We zullen deze tegenwerpingen verder laten rusten en de lezing van ? Der Ursprung des Kunstwerkes ? nu toespitsen op de hoofdvraag van dit hoofdstuk .

paragraaf 4 .
De gestalte in ? Der Ursprung des Kunstwerkes ?

Nu wil het geval dat Heidegger zelf het kunstwerk in de onderhavige tekst positief bepaalt als een ? gestalte ? .
De desbetreffende passage luidt als volgt :

? De in de grondtrek ( Riss ) gebrachte en zo in de aarde teruggestelde en daarmee vastgestelde strijd is de gestalte ( Gestalt ) .
Geschapen-zijn van het werk wil zeggen : vastgesteld-zijn van de waarheid in de gestalte .
De gestalte is het samenstel waarin de grondtrek zich voegt .
De gevoegde grondtrek is de fuga van het schijnen van de waarheid ?
( GA 5 , 51 ; N 53 ; cursivering door Heidegger ) .

Voorts blijkt uit tal van andere teksten van Heidegger dat het woord Gestalt bij hem inwisselbaar is voor het woord Form .
En daar Heidegger de esthetica wil overwinnen , mogen we de verwachting koesteren dat hij erop bedacht zal zijn aan de ? gestalte ? een andere betekenis te geven dan die welke uit het metafysisch-esthetische vorm-stof schema voortvloeit .

Wie vervolgens deze verwachting op de tekst loslaat , kan op diverse punten een bevestiging aantreffen .
Allereerst valt bijvoorbeeld op dat Heidegger de Riss ( scheur , trek , lijn , karakteristiek ) van het kunstwerk ?
en daarmee de gestalte ?
laat voortkomen uit diverse conflicten , namelijk de strijd tussen maat en mateloosheid , de strijd tussen wereld en aarde , en de strijd tussen ? lichting ? en ? verberging ? waarmee volgens Heidegger de waarheid gepaard gaat .
Dat wil zeggen dat niet de overmeestering , maar het tot uitvoering laten komen van een conflict in de gestalte naar voren treedt .
Het belangrijkste punt ligt voor Heidegger echter in de verhouding tussen kunstwerk ( gestalte ) en waarheid als zodanig .
Heidegger benadrukt het dynamische en gebeurlijke karakter van het verschijnen van de waarheid : ? wat in het werk aan het werk is ? , aldus Heidegger , is ? de openstelling van het zijnde in z?n zijn : het geschieden van de waarheid ?
( GA 5 , 24 ; N 20 ) .
Daarom is de lichting van de waarheid , als ? de open plek te midden van het zijnde ? , ? nooit een star toneel met een permanent open doek ? , en is de waarheid , de ? onverborgenheid van het zijnde ?
? nooit een louter voorhanden toestand , maar een gebeurtenis ( Geschehnis ) ?
( GA 5 , 41 ; N 44 ) .
Tevens onderstreept Heidegger dat de waarheid een ? stoot in het on-vertrouwde ?
( Un-geheure ) met zich meebrengt .
Dit alles betekent dat de gestalte ons nooit als een permanent aanschouwelijke en vertrouwde zekerheid present wordt gesteld .

Toch zijn in ? Der Ursprung des Kunstwerkes ? punten aan te wijzen die enige twijfel doen rijzen over de vraag of Heidegger de gestalte weet te onttrekken aan het esthetische ( metafysische ) vorm-stof denken :

1 .
In Heideggers visie wordt de Riss ( onder meer de ? trek ? ) van het kunstwerk geschapen doordat het werk als het ware te voorschijn wordt ? getrokken ? uit de aarde , dat wil zeggen uit de zwaarte van het steen bij een beeldhouwwerk of uit de woordenschat van een taal bij een dichtwerk .
Tegelijk omvat deze ? trek ? de omlijning van het kunstwerk in het opene van de wereld , zo dat deze zich afzet tegen de aarde .
We kunnen ons dus allereerst afvragen of de verhouding tussen deze omlijning van het kunstwerk enerzijds en de ? aarde ? anderzijds werkelijk een niet-metafysisch alternatief is voor het in een vorm brengen van de stof .
Evenzo corresponderen de begrippen ? wereld ? en ? aarde ? , ook al bestaat tussen deze twee aspecten een strijd , in hun betekenis nog sterk met de metafysische begrippenparen geestelijk ?
stoffelijk en cultuur ?
natuur .
Heidegger zal zeggen dat de ? aarde ? niet correspondeert met ? stof ? , omdat ze ondoordringbaar is en dus tot op zekere hoogte onformeerbaar ?
maar wie heeft ooit gezegd dat je met stof alles kunt doen ?

2 .
Het tweede punt van twijfel betreft de verhouding tussen kunstwerk ( of gestalte ) en waarheid .
Waar Heidegger zegt dat in de gestalte de waarheid ? uitschijnt ? , doet dit toch sterk aan de esthetica van bijvoorbeeld Hegel denken .
Weliswaar wordt het ? schijnen van de waarheid ? bij Heidegger vanwege de inbreng van de aarde nooit volledig transparant , maar ook bij Heidegger lijkt de gestalte te kunnen doorgaan voor de zintuiglijke incarnatie van een geestelijke waarheid .
Meer toegespitst keert dit punt van twijfel terug in de volgende kwestie : hoewel Heidegger uitgaat van de gebeurlijkheid en onvertrouwdheid van de waarheid , houdt hij er tegelijkertijd aan vast dat de waarheid in de gestalte wordt ? vastgesteld ? :
de Gestalt heet de festgestellte waarheid te zijn .
Heidegger werkt dit verder uit door te zeggen dat de gestalte in de aarde de ? plek van haar vaste standplaats ( die Stätte seines ständigen Standes ) ? vindt en daarin moet worden ? vastgesteld ?
( GA 5 , 57 ; N 58 ) .
Brengt een dergelijke ständige Stand niet met zich mee dat de gestalte vaste contouren aanneemt ?
Lijkt Heidegger aldus niet de gestalte te fixeren en daarmee de gebaande paden van het metafysisch-esthetische vorm-stof schema te betreden ?

Met dit in de aarde ? vaststellen ? stuiten we bovendien op de eminente politieke - dat wil zeggen geschiedenis-funderende - functie die Heidegger aan de kunst toekent .
In Heideggers omschrijving van deze functie blijken juist het begrip gestalte en alle daarmee verwante begrippen ( stellen , staan , thesis , Stätte , prägen ) een belangrijke rol te spelen .
Zo stelt Heidegger dat het erom gaat het kunstwerk ? een plek ( Stätte ) ? te bieden ? van waaruit het mede vorm geeft aan de geschiedenis ( Geschichte mitgestaltet ) ?
( GA 5 , 56 ; N 57 ) .
Heidegger definieert de Dichtung eerst algemeen als ? die Sage van de onverborgenheid van het zijnde ? , maar voegt daar aan toe : ? In zulk zeggen worden voor een historisch volk reeds de begrippen van zijn wezen , dat wil zeggen van zijn toebehoren tot de wereld-geschiedenis gestempeld ( vorgeprägt ) ? .
Hij kent aan de Dichtung dan ook de taak toe ? ons wezen zelf in de waarheid van het zijnde tot staan ( zum Stehen ) te brengen ? .
Uit het slot van de tekst blijkt dat ? ons ? hier betekent : van het Duitse volk .
Heidegger wil dus het ? wezen ? van het Duitse volk tot ? staan ? , dat wil zeggen tot een gestalte zien komen .
In dit kader blijken de ? wereld ? en de ? aarde ? , die door het kunstwerk worden aufgestellt respectievelijk hergestellt , geen universele betekenis te hebben , maar verbonden te zijn met de gestalte van het specifieke volk en derhalve slechts in een nationale hoedanigheid te kunnen bestaan .
Van ? het dichtende ontwerp van de waarheid , dat zich in het werk stelt als gestalte ? , een waarheid die aldus ? aan een historisch mensdom wordt toegeworpen ? , zegt Heidegger immers dat dit op een zodanige wijze historisch is , dat dit ? voor een historisch volk ? de opening betekent van ? zijn aarde ? en van ? zijn wereld ?
( GA 5 , 61 - 63 ; N 62 - 64 ; cursiveringen door mij , FvP ) .
Het is dus onmiskenbaar dat met het begrip gestalte niet enkel de verschijningswijze van het afzonderlijke kunstwerk , maar ook die van de nationale identiteit aan de orde is .
En dit betekent dat áls Heidegger op metafysische wijze de gestalte of vorm fixeert , hij tevens de identiteit van het Duitse volk fixeert .

Over dit ? als ? lijkt me op basis van ? Der Ursprung des Kunstwerkes ? geen beslissing mogelijk .
Maar Heidegger zal het probleem voorlopig dan ook nog niet loslaten .

5 .
Met Nietzsche tegen Wagner

Wanneer Heidegger in het roemruchte Spiegel-interview van 1966 stelt dat hij na de periode van het rectoraat is overgegaan tot een ? Auseinandersetzung met het nazisme ? , noemt hij ten bewijze daarvan onder meer zijn colleges over Nietzsche ( GA 16 , 664 ) .
Heideggers confrontatie met het nazisme nam dan ook onder meer de vorm aan van een confrontatie met Nietzsche .
In het algemeen kan worden opgemerkt dat Heidegger tegenover Nietzsche een tweeledige strategie in het spel brengt : enerzijds een zekere gelijkstelling van Nietzsche met het nazisme , zodat Nietzsche de schuld krijgt van zijn ?
Heideggers ?
engagement met het nazisme in 1933 - 34 en anderzijds de poging Nietzsche van het nazisme te redden .
De eerste van de desbetreffende cursussen , gegeven in het wintersemester 1936 - 37 en gepubliceerd onder de titel : ? Nietzsche : de wil tot macht als kunst ? , vertoont precies deze tweeledigheid : Heidegger voert een boedelscheiding door waarbij hij enerzijds aangeeft welke aspecten van het denken van Nietzsche passen bij het ? biologisme ? van de nazi?s , terwijl hij anderzijds aspecten aanwijst waarmee Nietzsche van dit biologisme afwijkt .

Omdat het in deze eerste Nietzsche-cursus om de kunst gaat , ligt het voor de hand dat Heidegger hier de kritische beschouwing van de esthetica voortzet die reeds in zijn lezingenreeks ? Der Ursprung des Kunstwerkes ? tot uitdrukking is gekomen .
Heidegger geeft hier echter explicieter te kennen dat aan zijn kritiek van de esthetica , waarin nu Nietzsche het lijdend voorwerp wordt , een politieke vraagstelling ten grondslag ligt , namelijk de vraag naar de mogelijkheid van een nieuwe aanvang van de politiek .
Heidegger onderwerpt Nietzsches filosofie van de kunst aan een politiek-historische vraagstelling .
Deze cursus , zo licht Heidegger toe in de in mei 1937 geschreven Anhang bij de collegetekst , staat in het kader van een voorbereiding op de beslissingen waarvoor het westen in deze en de komende eeuw komt te staan ( GA 43 , 282 ) .
De kunst is ertoe beroepen geschiedenis te maken , dat wil zeggen de aanvang van een nieuw tijdperk te vestigen .
Maar dat is alleen mogelijk in een tijdperk dat zich niet meer aan de esthetica vastklampt .
De vraag of en hoe een tijdperk aan de esthetica vastzit , is beslissend voor de vraag of de kunst werkelijk als geschiedenis geschiedt of uitblijft , aldus Heidegger in de eigenlijke collegetekst ( ibid. , 92 ) .

Heidegger blijkt nu van oordeel te zijn dat Nietzsches positie ten opzichte van de esthetica tweeslachtig is ( ibid. , 108 ) .
We zullen eerst bezien in welk opzicht Nietzsche volgens Heidegger niet wezenlijk afwijkt van de esthetica .

? Nietzsches vragen naar de kunst is esthetica ? , aldus Heidegger , die een uitspraak van Nietzsche aanvoert waarin deze zegt dat het hem om de ? esthetische toestand ? gaat ( ibid. , 113 ) .
Een van Nietzsches belangrijkste stellingen is dat de kunst niet moet worden begrepen vanuit het perspectief van de toeschouwer of ontvanger , maar vanuit het perspectief van de maker of schepper , de kunstenaar .
Voor Heidegger betekent dit slechts een inwisseling van de ene subjectiviteit voor de andere .
In zijn visie ligt de oorsprong van het kunstwerk niet in de schepper , en zelfs niet in het scheppen op zichzelf genomen , maar in het wezen van het werk , dat wil zeggen in de ? hang ? van de waarheid om ? in het werk gesteld ? te worden .
Een dergelijk inzicht is volgens Heidegger echter pas mogelijk , wanneer niet de kunstenaar maar het kunstwerk als vertrekpunt van de filosofische beschouwing wordt gekozen .
Maar Nietzsche , zo merkt Heidegger kritisch op , verzuimt de vraag naar het werk te stellen ( ibid. , 133 - 134 ) .
Nietzsches positie in de esthetica is volgens Heidegger slechts bijzonder omdat Nietzsche de ? gevoelstoestanden ? tot de bijbehorende ? Leibzustände ? herleidt en aldus aan de esthetica een fysiologie ten grondslag wil leggen ( ibid. , p. 113 ) .
Voor Nietzsche is de kunst immers ? de grote stimulans tot leven ? .
En omdat het leven vanuit de fysiologie dient te worden bestudeerd , wil Nietzsche het denken over kunst funderen op een ? fysiologie van de kunst ? .
Heidegger acht evenwel Nietzsches poging zijn opvatting van de ? esthetische toestand ? aan zijn tijdgenoten duidelijk te maken door de taal van de fysiologie en de biologie te spreken ? bevreemdend en onzinnig ?
( ibid. , p. 132 ) .
Heidegger noemt Nietzsches denken over kunst zelfs de ? extreemste esthetica ? , omdat Nietzsche de kunst in de roes van de kunstenaar fundeert .
Hiermee doet Nietzsche niet alleen een beroep op de door Heidegger gewraakte gevoelstoestand , maar bovendien op een soort van gevoelstoestand die in ? het uiterste van de lichamelijke toestand ? huist , het verst van de ? geestelijkheid van het gecreëerde ? en de ? wetmatigheid van zijn vorm ? vandaan , aldus Heidegger ( ibid. , 134 , 152 ) .

Mikpunt voor Heideggers kritiek is echter vooral de esthetica van Wagner , die vanaf een bepaald moment reeds door Nietzsche zelf werd bekritiseerd .
Heidegger haalt enkele kritische uitspraken van Nietzsche aan : het is bij Wagner ? zweven en zwemmen ? in plaats van ? gaan en dansen ? , en : we horen bij Wagner eerder Rome dan Duitsland ( ibid. , 104 - 105 ) .
Als Gesamtkunstwerk moest Wagners opera een vereniging van diverse kunstdisciplines én een ? viering van de volksgemeenschap ? vormen , zo memoreert Heidegger .
De muziek moest als middel fungeren om het drama tot gelding te brengen .
Maar in feite wordt Wagners opera overheerst door de muziek , waardoor volgens Heidegger ? de gestaltete waarheid van het talige kunstwerk ? ten onder gaat en ? al het vaste ? wordt ontbonden in het ? vloeiend meegevende ? .
Wat resulteert is ? de heerschappij van de gevoelstoestand ? , het onderduiken in de roes en in de beleving ( Erlebnis ) .
Er is geen wet , grens , helderheid , bepaaldheid of maat , maar slechts het ? zinkend verzweven in het niets ? .
In zijn uitwerking werd Wagners Gesamtkunstwerk dan ook tot precies het tegendeel van de grote kunst , aldus Heidegger ( ibid. , 101 - 103 ) .
We zien dat Heidegger tegenover Wagners esthetica , waarin het Dionysische , de roes , de stroom , de chaos , de zweverigheid ( Verschwommenheit ) en de muziek zouden overheersen , onder meer het geestelijke , de wetmatigheid van de vorm , de grens , de bepaaldheid , de maat en de taal plaatst , elementen die in feite alle tot het vorm-aspect van het kunstwerk kunnen worden gerekend .

We begrijpen wat Heidegger wil zeggen : waar de nazi?s zich in hun racistische propaganda op Nietzsche beroepen , zou moeten worden ingezien dat hoogstens de - wat we nu maar noemen - ? lichamelijk-zweverige ? esthetica van Wagner aan het biologisme van de nazi?s beantwoordt .
Nietzsches idee van een ? fysiologie van de kunst ? helt weliswaar gevaarlijk dicht diezelfde kant uit , maar toch kan Nietzsche niet met Wagner worden vereenzelvigd :

? Zo vaak en zo fataal als Nietzsche ( ... ) afglijdt in zuiver fysiologisch-naturalistische uitspraken over de kunst , zo groot is het misverstand ten opzichte van hem wanneer men deze fysiologische gedachten isoleert en als een ? biologistische ? esthetica presenteert en zelfs nog met Wagner vermengt ?
( ibid. , p. 148 ) .

Waarom mag men Nietzsches ? fysiologische gedachten ? niet ? isoleren ? ?
Omdat in Nietzsche denken omtrent de kunst een tegentendens kan worden gevonden .
En - het is al gesuggereerd - deze tegentendens ligt in een bepaald vorm-denken .
Opvallend is dat volgens Heidegger ook het vorm-denken bij Nietzsche vertrekt vanuit de roes als ? uiterste ? toestand .
Aldus kan de roes als het omslagpunt tussen twee fundamenteel verschillende benaderingen van de kunst worden beschouwd .
Nietzsche , aldus Heidegger , wilde de roes aan banden leggen en er gestalte aan geven ( ibid. , 104 ) .
Heidegger vermeldt de uitleg die Nietzsche zelf geeft van de roes , waarin namelijk een ? idealiseren ? zou plaatsvinden , hetgeen op zijn beurt zou betekenen een krachtig te voorschijn halen van de ? voornaamste trekken ?
( ibid. , 135 ) .
De roes zelf zou als een vormscheppende kracht moeten worden begrepen .
De roes heeft bij Nietzsche volgens Heidegger dan ook precies een tegengestelde betekenis aan wat Wagner bedoelt .
Voorts wijst Heidegger erop dat Nietzsche het ? vorm-worden ? uitlegt als een ? zich openbaar maken ? .
Een dergelijk vorm-begrip komt volgens Heidegger overeen met het oorspronkelijke Griekse begrip morfè .
Het woord morfè , dat normaliter met vorm wordt vertaald , wordt door Heidegger weergegeven als ? de omsluitende grens en begrenzing die een zijnde in datgene dwingt en stelt wat het is , zo dat het in zich staat : de gestalte ? ;
en de gestalte is ? datgene als wat het zijnde zich toont in zijn eruitzien : het eidos , waardoor en waarin het zijnde naar voren treedt , zich presenteert , zich openbaar maakt , oplicht en begint te schitteren ? .
We zien hier niet alleen dat bij Heidegger de begrippen vorm en gestalte synoniem zijn , maar ook dat hij voor de gezochte positieve ?
dat wil zeggen niet-metafysische ?
invulling van deze begrippen steun zoekt bij het Griekse denken van de begrippen morfè en eidos .
Volgens Heidegger komt Nietzsches denken van de vorm in zekere mate overeen met dit meer oorspronkelijke Griekse vorm-denken .
Heidegger stelt met betrekking tot Nietzsches vorm-begrip tevreden vast dat deze vorm ? das Begegnende aufscheinen lässt ? .
Laten we overigens in het voorbijgaan opmerken dat Heidegger zich hier om exact dezelfde reden positief uitlaat over Nietzsche als tien pagina?s eerder over Kant , bij wie de belangeloosheid er immers op zou duiden dat het voorwerp wordt vrijgegeven in ? dat wat het is ? en als zodanig ? in de voorschijn komt ?
( zie hierboven , paragraaf 3 ) .
Kortom , de positieve aanzet die Heidegger bij Kant op het punt van de belangeloosheid blootlegt , onderkent hij bij Nietzsche op het punt van de vorm .
Nietzsche zou onder de ? vorm ? niet het formele verstaan , waaraan nog de inhoud ontbreekt , maar iets dat de inhoud zo ? vast-stelt ? dat de vorm een inhoud doet verschijnen , zodat in zekere zin vorm en inhoud samenvallen ( ibid. , 137 - 139 ) .

Duidelijk is dat Heidegger met dit samenvallen van vorm en inhoud niet bedoelt dat de vorm zelf tot inhoud wordt , zoals we bijvoorbeeld in een kritiek op de hedendaagse media-cultuur wel kunnen zeggen dat het medium de boodschap wordt en de vorm de inhoud .
Als Heidegger spreekt van de vorm die de inhoud doet verschijnen , ligt de nadruk op het ? doen verschijnen ? , als het aangaan van een betrekking tot de waarheid .
Heidegger wil dus de aandacht verschuiven van de verhouding tussen vorm enerzijds en inhoud anderzijds naar de verhouding tussen vorm en inhoud samen enerzijds met de waarheid of het zijn anderzijds .
Een en ander komt ondubbelzinnig naar voren als Heidegger ?
opnieuw met grote tevredenheid ?
naar Nietzsches begrip ? grote stijl ? verwijst .
Nietzsche definieert de ? grote stijl ? in feite weer met behulp van het vormbegrip en ziet een en ander tegelijk als uitdrukking van de ? wil tot macht ? , want de vorm bestaat er kort gezegd in heer te worden over de chaos .
De grote stijl staat volgens Heidegger voor een ? oorspronkelijk zich gestalte gevende eenheid van het actieve en het reactieve , van het zijn en het worden ? .
De grote stijl komt tot stand wanneer de wil tot macht vanuit superioriteit alles bindt door de dingen juist ? vrij te geven tot hun wezen en tot hun eigen grens ? .
En dan , zo zegt Heidegger , zijn we aan de top van Nietzsches esthetica beland , die hier juist geen esthetica meer is ( ibid. , 166 - 168 ) .
We begrijpen dat het ? binden ? en ? vrijgeven van de dingen tot hun wezen ? betekent dat de waarheid of de ontologische differentie in de dingen wordt toegelaten , en daarmee zou Nietzsche de esthetica overschrijden .
Onder deze voorwaarde valt te begrijpen dat de kunst , zoals Nietzsche wil , ? als de tegenbeweging bij uitstek tegen het nihilisme ? kan fungeren ( ibid. , p 86 ) .

Kortom , Nietzsche is volgens Heidegger tweeslachtig , omdat hij enerzijds in de esthetica , en meer bepaald in de fysiologie blijft steken , maar anderzijds met zijn vorm-begrip laat zien hoe de kunst voorbij het nihilisme naar de aanvang van een nieuw tijdperk kan voeren .
? De kunst als tegenbeweging tegen het nihilisme en de kunst als object van de fysiologie , dat is vuur en water willen mengen ? , aldus Heidegger ( ibid. , p. 109 ) .
Terwijl voor Nietzsche ? vorm ? en fysiologie elkaar geenszins uitsluiten , suggereert Heidegger dus dat deze zaken strijdig met elkaar zijn .
Het blijkt dat Heidegger wel de fysiologische inbedding , maar niet Nietzsches denken van vorm en gestalte als zodanig bekritiseert .
Integendeel , juist hierin zou minstens het begin van een oplossing liggen voor het falen van Wagner en van de esthetica in het algemeen .
Bij Nietzsche is de kunst een gestalte van de wil tot macht , aldus Heidegger ( ibid. , 82 , 88 ) , die vervolgens een kritische beschouwing wijdt aan het begrip wil tot macht , maar niet aan het begrip gestalte .
Opmerkelijk is dat Heideggers Nietzsches ? filosoferen met de hamer ? leest als : ? de inhoud en het wezen , de gestalte uit het steen te voorschijn slaan ?
( ibid. , 76 - 77 ) .

We dienen hierbij te bedenken dat Heidegger geen onderscheid maakt tussen het vorm- of gestaltebegrip in de gebruikelijke kunstzinnige betekenis en in een politieke betekenis , dat wil zeggen in de zin van een vormgeving van een heel volk .
De geschiedenis van de esthetica plaatst ons volgens Heidegger voor ? de vraag of en hoe de kunst nog als maatgevend tot gestalte brengen en bewaren van het zijnde als geheel gewild en geweten wordt ?
( ibid. , 105 ) .
Maar deze eerste vraag verwijst bij Heidegger naar een tweede : het gaat om ? de opgave van de Duitsers ? om ? historisch hun wezen te vinden ?
( ibid. , 122 - 123 ) , een opgave die slechts ? in de gestalte van het afzonderlijke ( einzelne ) volk tot handelen en vastheid ? kan komen , aldus Heidegger ( ibid. , 195 ; cursivering door mij , FvP ) .

Brengen we nu ? Der Ursprung des Kunstwerkes ? en deze eerste Nietzsche-cursus samen in rekening , dan blijkt achter Heideggers kritiek op de esthetica een strijd aan twee fronten schuil te gaan .
In de vorige paragraaf zagen we dat Heidegger de esthetica bekritiseert omdat daarin de vorm wordt gedacht als het middel om een stof tot een object te maken en zodoende te onderwerpen .
Maar nu blijkt hij in feite nog veel sterker het andere uiterste te bestrijden , namelijk dat men de vorm laat varen ten gunste van een stoffelijk-lichamelijke ? beroering ?
( Erlebnis etc. ) van het subject .
Heidegger verwerpt de wagneriaanse esthetica omdat hij daarin een pleidooi voor een dergelijke vormeloosheid leest .
Daarom leunt Heidegger in feite juist zwaar op de vorm en wijkt zijn positie voor een belangrijk deel helemaal niet af van welke esthetica dan ook die een sterk accent op het vorm-aspect legt .
Daarin moet echter nog worden verdisconteerd , zoals reeds summier is aangegeven , dat Heidegger de in zijn ogen zo noodzakelijke vorm met een beroep op het Griekse vorm-begrip anders tracht te denken dan volgens hem in de esthetica gebeurt .
Wat betekent dit ?

6 .
De Griekse vorm

Uit andere teksten uit de tweede helft van de jaren ? 30 blijkt duidelijker wat Heidegger in het Griekse denken van de vorm bewondert .
In Einführung in die Metaphysik ( een collegetekst uit 1935 ) brengt Heidegger eveneens vorm , gestalte , grens , morfè , eidos en idea met elkaar in verband .
Hij stelt dan : ? De Grieks begrepen gestalte heeft haar wezen vanuit het opkomende ( aufgehende ) zich-in-de-grens-tot-stand-brengen ( Sich-in-die-Grenze-her-stellen ) ? .
Het woord aufgehen staat bij Heidegger altijd voor de phusis .
Zijn stelling is dus dat de ? vorm ? op basis van de ? phusis ? dient te worden begrepen ( GA 40 , 65 ) .
Sterker nog , volgens Heidegger betekent voor de Grieken het ? phuein , het in zich berustende opkomen ? hetzelfde als ? phainesthai , oplichten , zich tonen , verschijnen ? , of met andere woorden , betekenen ? zijn ? en ? verschijnen ?
( door middel van de vorm ) hetzelfde ( ibid. , 108 ) .

Het verband tussen vorm en phusis wordt door Heidegger nader geanalyseerd in een nauwgezette studie van een onderdeel van Aristoteles ?
Physica .
In deze studie leest Heidegger Aristoteles met grote welwillendheid als de filosoof bij wie de grote Griekse oorsprong van het denken voor het laatst doorklinkt .
Nu wekt de gedachte van het aan Aristoteles toegeschreven ? hylemorfisme ? wellicht de verwachting dat het de phusis is die ?
vanuit de phusis zelf of door de technè ?
als stof ( hulè ) in de vorm ( morfè ) wordt gebracht , zodat de phusis primair als stof zou moeten worden begrepen .
Heidegger meent echter te kunnen aantonen dat volgens Aristoteles in feite alleen de morfè ten volle het wezen van de phusis vervult ( GA 9 , 293 ) .
Hiermee legt Heidegger een vorm-begrip bloot dat zelf wezenlijk ? phusisch ? is , dat wil zeggen , ? opkomend ? .
Opvallend is dat Heidegger de tekst van Aristoteles op een ? activerende ? wijze vertaalt .
De eenvoudige zinsnede ? morfè en eidos ? bij Aristoteles wordt bij Heidegger tot : ? die Gestellung in die Gestalt , und d.h. als das Aussehen ?
( ibid. , 273 ) en even later laat Heidegger uitdrukkelijk weten dat hij morfè vertaalt als ? Gestellung in das Aussehen ? .
Deze toevoeging van het activerende ? Gestellung ? houdt verband met de nadere uitleg die Heidegger geeft van het begrip morfè bij Aristoteles .
Hij noemt twee aspecten : in de eerste plaats is de morfè niet een ? aan de stof voorhanden , zijnde eigenschap ? , maar een ? Weise der Anwesung ? , een ? Weise des Seins ? .
Anders gezegd , bij uitstek de morfè omvat de betrekking tot het zijn .
In de tweede plaats wordt de morfè ?
zoals ook de phusis zelf ?
volgens Heidegger wezenlijk gekenmerkt door kinèsis ( beweging ) .
Heidegger stelt dat dit tweede aspect in het gebruikelijke vorm-begrip van het westerse denken pas echt ontbreekt ( ibid. , 276 ; cursiveringen door Heidegger ) .
We kunnen overigens opmerken dat beide aspecten in zekere zin op hetzelfde neerkomen , omdat bij Heidegger geldt dat zijn = phusis = opkomen = beweging .

We weten dat het door Heidegger genoemde gebruikelijke vorm-begrip van het westerse denken verwijst naar vorm-stof schema .
Daarin betekent de vorm een ? objectiverende ? omgrenzing , een zodanige afbakening van een object dat deze in Heideggers visie kennelijk ? verhardt ? tot de fixatie van een object .
Ook in Heideggers eigen ? phusische ? vorm-begrip staat een omgrenzing voorop , maar dan gaat het om een omgrenzing die een zijnde tot verschijning brengt en daarbij in de beweging van het verschijnen , van het opdoemen vervat blijft liggen .
Juist omdat de betrekking van dit zijnde tot het zijn ?
dus tot ? lichting ? en ? verberging ?
?
áls het verschijnen behouden blijft , blijft ook dit opdoemende karakter van de vorm gehandhaafd .
Het gaat om een vorm die het zijnde wel grenzen of contouren geeft en daarmee dit zijnde tevoorschijn brengt , maar die niet tot fixatie geraakt en derhalve in een beweging van wording blíjft verkeren .
Hiermee is het belangrijkste aspect van Heideggers deconstructie van het metafysische vorm- of gestalte-begrip reeds aangeduid .

Merkwaardig is echter dat Heidegger nooit aangeeft welke consequenties deze deconstructie in zich bergt voor de verhouding tussen verschillende gestalten of vormen onderling .
Weliswaar komt Heidegger in zijn recuperatie van het Griekse vorm-denken één keer tot een formulering die ook op dit punt een conclusie lijkt toe te laten .
Kennelijk met het oogmerk om nog eens aan te tonen dat zijn gestalte-begrip niet in het gebruikelijke metafysische vorm-begrip vervalt , geeft Heidegger in de ? Zusatz ? bij ? Der Ursprung des Kunstwerkes ? een toelichting bij het genoemde ? vaststellen ? van de waarheid .
Hij benadrukt dat het woord ? vaststellen ? de Griekse betekenis heeft van thesis , dat wil zeggen : ? laten voorliggen in zijn schijnen en aanwezen ? , zodat ? vast ? niet star , onbeweeglijk en zeker betekent , maar ? omlijnd , in de grens binnengelaten ( peras ) , in de omtrek ( Umriss ) gebracht ? .
Tot zover is er nog geen afwijking van de zojuist geschetste vorm-opvatting .
Maar Heidegger licht het woord ? grens ? op zijn beurt als volgt toe : ? De grens in Griekse zin grendelt niet af , maar brengt als het naar voren gebrachte zelf het aanwezende pas tot schijnen .
De grens geeft vrij in het onverborgene ? .
Nu Heidegger spreekt van ? niet afgrendelen ? komt de gedachte op dat hij aan een ? stippellijn?-vorm denkt : een vorm die het zijnde wel doet verschijnen , maar daarbij het ene zijnde niet geheel en al van andere zijnden afgrenst .
Vertaald naar het probleem van de nationale identiteit zou dit een hoopvolle gedachte betekenen , omdat deze identiteit aldus als een open betrekking tot andere nationale identiteiten wordt gedacht .
Helaas vindt deze gedachte geen bevestiging .
Heidegger concludeert : ? Aldus kan dan het op de juiste wijze gedachte ? vaststellen ? van de waarheid geenszins het ? laten gebeuren ?
[ van de waarheid , FvP ] in de weg staan ?
( GA 5 , 71 ) .
Dit laten gebeuren van de waarheid betreft enkel de ontologische differentie , de verhouding van het zijnde tot het zijn , en niet , of althans niet rechtstreeks , de ? zijdelingse ? verhouding van het zijnde tot de andere zijnden .
Het is niet uitgesloten dat Heidegger óók een open betrekking tot andere zijnden op het oog heeft , maar hij redeneert wellicht dat de openheid naar het zijn daartoe een voorwaarde vormt , en besluit vervolgens zich enkel met deze voorwaarde bezig te houden .
Deze voorwaarde wordt door Heidegger het duidelijkst onder woorden gebracht in één van zijn beschouwingen naar aanleiding van Hölderlin .

7 .
De Hölderlin-inspiratie

We keren even terug naar de Nietzsche-cursus van 1936 - 37 .
Daarin brengt Heidegger de bekende oppositie van Nietzsches Die Geburt der Tragödie , tussen het apollinische en het dionysische , in verband met ? de opgave van de Duitsers om historisch hun wezen te vinden ? .
Hij stelt echter dat deze oppositie door Hölderlin op diepzinniger wijze is begrepen en bovendien zo dat het verband tussen deze oppositie en ? het lot van de Duitsers ? onmiddellijk duidelijk wordt .
Wat dit laatste betreft merkt Heidegger zelfs op dat de geschiedenis zich op ? ons ? zal wreken als we dit teken niet begrijpen ( GA 43 , p. 122 - 123 ) .

Hoezo heeft Hölderlin de oppositie tussen het apollinische en het dionysische op diepzinniger wijze begrepen ?
Heidegger heeft deze kwestie het meest uitvoerig behandeld in zijn college van het wintersemester 1934 - 35 , getiteld Hölderlins Hymnen ? Germanien ? und ? Der Rhein ? .
Aan het eind daarvan gaat Heidegger in op een brief van Hölderlin aan zijn vriend Böhlendorff van 4 december 1801 .
Hölderlin schetst in deze brief een oppositie tussen ? wij ? en de Grieken .
De oppositie wordt door Hölderlin als volgt omschreven : aan ? ons ? is van nature meegegeven ? de helderheid van de presentatie ( Darstellung ) ? , de ? homerische tegenwoordigheid van geest en talent voor presentatie ? , de ? Junonische nuchterheid ? ;
daarentegen beschikken de Grieken van nature over ? het vuur van de hemel ? , de ? schone passie ? , ? het heilige pathos ? .
Deze natuurlijke oppositie impliceert in de visie van Hölderlin in feite een opgave .
Zijn stelling luidt dat het eigene evenzeer moet worden geleerd als het vreemde .
Sterker nog , volgens Hölderlin is ? het vrije gebruik van het eigene ? , van ? het nationale ? , dat wil zeggen van datgene wat van nature is meegegeven , moeilijker te leren dan de opname van het vreemde als zodanig .
Tegelijkertijd kan het leren gebruiken van het eigen natuurlijke talent enkel via de opname van het vreemde verlopen .
Hölderlin geeft toe dat het paradoxaal klinkt : de Grieken waren ? het heilige pathos minder meester , omdat het hun aangeboren was ? , maar niettemin wist Homerus ? de westerse Junonische nuchterheid ?
? buit te maken ? .
We begrijpen wat hier voor ? ons ? uit volgt .
? Bij ons is het omgekeerd ? , aldus Hölderlin , die vervolgens de Grieken ? onontbeerlijk voor ons ? noemt .
Dit is als volgt te begrijpen : het is onze opgave de ons meegegeven gave voor heldere presentatie vrijelijk te leren gebruiken door ons het Griekse ? vuur ?
( passie , pathos ) toe te eigenen .

Boven de door Nietzsche geschetste oppositie tussen het apollinische en het dionysische verkiest Heidegger dus Hölderlins verhandeling over ? de helderheid van de presentatie ? etc. respectievelijk ? het vuur van de hemel ? etc. Heidegger is kennelijk van mening dat in Nietzsches oppositie de zijnsvraag onvoldoende doorklinkt , terwijl dit bij Hölderlin wél het geval is .
De hiermee verbonden opgave voor de Duitsers , die eveneens door Hölderlin veel duidelijker zou zijn geschetst dan door Nietzsche , wordt door Heidegger als volgt omschreven : aan de Duitsers is van nature meegegeven het kunnen vatten , plannen , rekenen , ordenen en organiseren .
Dit talent komt echter pas tot ontwikkeling wanneer de Duitsers zich open stellen voor ? het vuur van de hemel ? en dat is volgens Heidegger : ? das Betroffenwerden durch das Seyn ? .
Wij komen tot het hoogste :

? wanneer wij het talent tot vatten zo in het werk stellen , dat dit vatten zich bindt en bepaalt en zich naar de Fuge des Seyns voegt , wanneer dit talent zich niet tot een doel in zichzelf ontwikkelt en slechts in het eigen vermogen doodloopt ?
( GA 39 , 290 - 293 ) .

De Duitsers zullen hun ? talent tot vatten ? dus pas vrijelijk leren gebruiken wanneer ze zich laten ? treffen ? door het zijn , dat wil zeggen door de phusis .
Het hun meegegeven talent wordt door de Duitsers pas werkelijk toegeëigend , aldus Heidegger , wanneer ze zich openstellen voor wat hun niét is meegegeven .

In zijn Hölderlin-college van het wintersemester 1941 - 42 herhaalt Heidegger zijn stelling : de Duitsers moeten niet menen ? het eigen wezen door eigen uitvinding te kunnen vinden ? .
? Zichzelf vinden ? , aldus Heidegger , betekent ? overgaan uit het eigene naar het vreemde van het andere en terug overgaan uit dit erkende vreemde in het eigene ?
( GA 52 , 73 en 86 ) .
Ook ten aanzien van de vorm of gestalte als zodanig benadrukt Heidegger hier opnieuw dat deze zich niet ? in het eigen vermogen ? mag ? doodlopen ? , maar zich naar de phusis moet ? voegen ? .
? Als het vermogen tot heldere presentatie zelf uitmaakt wat er gepresenteerd moet worden , dan is het gebruik ervan slechts eigenzinnig , niet het vrije gebruik van het eigene ? , aldus Heidegger ( ibid. , 145 ) .
Analoog hieraan zouden we kunnen zeggen dat de vorm niet de hoedanigheid van de stof kan bepalen , maar zich door de stof moet laten ? bewegen ? .

We kunnen spreken van een Hölderlin-inspiratie bij Heidegger , die neerkomt op de stelling dat het Duitse vorm- en organisatievermogen zich het Griekse ? vuur van de hemel ? moet laten inblazen .
Heideggers beschouwing betekent een deconstructie van een bekend denkpatroon , waarin de natuur tegenover de cultuur wordt geplaatst omdat de natuur als gegeven geldt en de cultuur als historisch verworven .
In Heideggers visie betekent ook het gegevene nog een historische opdracht , die bovendien verwijst naar de opname van het vreemde .
Heidegger neemt dus geenszins een reeds bestaande Duitse gestalte tot uitgangspunt , maar wil de Duitse gestalte openen naar het zijn .
Tegelijkertijd kunnen we opmerken dat Heideggers deconstructie van de gestalte precies tot deze ontologische differentie beperkt blijft .
Over de betrekking tot andere ? vreemden ? dan de Grieken vernemen we niets .
Ook nu het expliciet om de vormgeving van het Duitse volk gaat , acht Heidegger het niet nodig aandacht te schenken aan de ? zijdelingse ? verhouding van deze natie tot andere naties .
Met andere woorden , Heidegger laat de internationale verhouding buiten beschouwing .
Of liever gezegd , zo mogen we veronderstellen , Heidegger denkt de internationale verhouding enkel via het idee van het exemplarische vermogen van de afzonderlijke gestalte en in het kader van een geheel nieuwe aanvang .
Wanneer de Duitsers eenmaal de Grieken - als representanten van een openheid naar het zijn - als exemplarisch hebben geaccepteerd , zullen de Duitsers exemplarisch kunnen zijn voor de andere volkeren .

Toegespitst op Heideggers discussie met het esthetische of metafysische vorm-begrip kunnen we de tot nu toe geboekte resultaten als volgt samenvatten : a ) de vorm mag in de visie van Heidegger niet in een instrumentele oppositie tegenover de stof komen te staan ; b ) evenmin mag de vorm ten gunste van een stoffelijke beleving à la Wagner worden prijsgegeven , want de vorm is een noodzakelijke voorwaarde om de relatie van de dingen tot het zijn manifest te maken ; c ) dit laatste betekent dat de vorm niet zichzélf tot uitgangspunt kan verheffen , maar de beweging van de phusis of van het zijn op een wezenlijke manier in zich moet opnemen , en in die zin zelf beweeglijk moet worden .

8 .
De kritiek op de menselijke gestalte bij Nietzsche en Jünger

We hebben gezien dat Heidegger ten aanzien van Nietzsches vorm-begrip in 1936 - 37 een voorzichtig positief oordeel velde .
Later blijkt Heidegger echter tot een veel hardere opstelling tegenover zowel Nietzsche als Jünger te komen .

Voor het college in het wintersemester van 1941 - 42 had Heidegger aanvankelijk ? Nietzsches Metaphysik ? als onderwerp aangekondigd .
Uiteindelijk besloot hij in plaats daarvan Hölderlins hymne ? Andenken ? te gaan behandelen .
Maar voor de aangekondigde Nietzsche-cursus had Heidegger reeds in het najaar van 1940 een tekst geschreven en daarin treffen we voor het eerst een kritiek op een bepaald Gestalt-denken bij Nietzsche aan , namelijk op het denken van de mens als een gestalte .

Heidegger knoopt aan bij Nietzsches omschrijving van de mens als het ? nog niet vastgestelde dier ? .
Heidegger begrijpt Nietzsches filosofie zo , dat de mens tot een eindelijk ? vastgesteld dier ? wordt , wanneer de mens herleid is tot de wil tot macht .
Deze herleiding tot de wil tot macht betekent ja zeggen tegen de Übermensch , zo meent Heidegger .
Vervolgens memoreert hij dat Nietzsche de mens zoals die tot nu toe is , maar ook de Übermensch opvat als een ? type ? .
Heidegger herleidt het hele netwerk van de begrippen Typus , Gestalt , Prägung en Schlag opnieuw tot het Griekse begrip eidos , maar nu maakt hij meteen gewag van een ontwikkeling ( ? sobald idea als per-ceptio ? ) die ertoe leidt dat het eidos wordt opgevat als gepercipieerd , waargenomen , gezien door de mens .
Dat wil zeggen , het zijn wordt door de mens voor-gesteld , in de blik voor zich gesteld , als object , gereed om overmeesterd te worden .
Bij deze overmeestering van het object hoort volgens Heidegger ?
aan de andere kant van de medaille ?
een mens die wordt gedacht als subjectiviteit die zichzelf wil ; en het in de blik voorstellen hiervan loopt uit op de gedachte dat de mens allereerst zichzelf moet vormgeven .
Heidegger spreekt van de ? zichzelf in de hand nemende Selbstprägung van de mens ?
( GA 50 , 54 - 55 ) .
Deze vormgeving van zichzelf door zichzelf past volgens Heidegger in het moderne streven naar heerschappij over de aarde , waarvan Nietzsches wil tot macht het metafysische beginsel vormt .
Nietzsches metafysica van de wil tot macht vormt in de ogen van Heidegger de grondslag zowel van de techniek als van de Selbstprägung van de mens .
Nietzsches dichten van de gestalte van Zarathustra moet volgens Heidegger dan ook niet als een afscheid , maar juist als een uitvloeisel van de voltooiing van de westerse metafysica worden beschouwd ( ibid. , 104 ) .
Het wezen van de wil tot macht , aldus Heidegger , ? staat op in de gestalte van Zarathustra ? .
In deze gestalte ? komt het wezen van de onvoorwaardelijke subjectiviteit als de zichzelf willende wil tot verschijning voor zichzelf ?
( ibid. , 126 ) .
Heidegger merkt op dat de heerschappij over de aarde wordt bewerkstelligd door een volledige mechanisering van de dingen enerzijds en door de Züchtung , het kweken van de mens anderzijds .
Hij trekt een pikzwarte conclusie : alleen waar de absolute subjectiviteit van de wil tot macht als metafysisch principe geldt , is het principe van een raciaal kweken ( Rassenzüchtung ) , is ? de zelfbewuste rassengedachte mogelijk en metafysisch noodzakelijk ?
( ibid. , 55 - 57 ; cursivering door Heidegger ) .

Terwijl Heidegger vier jaar eerder nog de noodzaak van de gestalte beklemtoonde om aan de als biologistisch gekenmerkte esthetica van Wagner te ontkomen , hebben we nu met een gestalte te maken die zelf in een biologistisch en racistisch daglicht is komen te staan .
Deze gestalte vormt in de ogen van Heidegger dan ook niet meer het aangrijpingspunt voor een overwinning op de esthetica of de metafysica in het algemeen , maar veeleer een element van de metafysica zelf .
Terwijl Heidegger Nietzsches vorm-denken eerder in verband bracht met het begrip eidos en dit begrip als een steunpunt voor een overwinning op de esthetica aanvoerde , schuift hij Nietzsche nu een opvatting van het eidos als een voor-stelling ?
van een object door een subject ?
in de schoenen .
Terwijl Heidegger eerder opmerkte dat bij Nietzsche de vorm de inhoud zo ? vaststelt ? dat de inhoud hierdoor kan verschijnen , komt het woord ? vaststellen ? nu in het kader te staan van de metafysica : vast-stellen betekent : ? het wezen ( ... ) bestendig maken ( ... ) in de zin van de onvoorwaardelijke zelfstandigheid van het subject van het voor-stellen ?
( ibid. , 54 ) .
Ook Nietzsches begrip ? grote stijl ? krijgt een geheel andere betekenis dan in 1936 - 37 .
Heidegger leest de ? grote stijl ? nu als een voorafschaduwing van de wijze waarop de ? alomvattende heerschappij over de aarde ? tot stand moet komen ( ibid. , 57 ) .

Nu in 2004 de band Zu Ernst Jünger in de Gesamtausgabe ( GA 90 ) is verschenen , wordt duidelijk dat bovenstaande in 1940 opgeschreven kritiek op Nietzsche volledig overeenkomt met de aantekeningen die Heidegger kort tevoren over het werk van Jünger heeft gemaakt .
? De titel ? arbeider ? is de nuchtere naam voor de gestalte van de mens die Nietzsche de ? Übermensch ? noemt ? , aldus Heidegger ( GA 90 , 257 ) .
Jüngers aansluiting bij het ? uiterste stadium van de metafysica ? , waarin het zijn als wil tot macht wordt gedacht , dat wil zeggen bij Nietzsche , impliceert volgens Heidegger het standpunt van de ? onvoorwaardelijke subjectiviteit ? , die tevens de ? volledige antropomorfie ? met zich meebrengt ( ibid. , 6 ) .
Opnieuw laat Heidegger zien dat het streven naar heerschappij over het object en de zelfvormgeving van het subject bij elkaar horen .
Zoals bij Jünger de techniek de wijze aanduidt waarop de mens de aarde overmeestert en de wereld mobiliseert , zo is de ? typiek ? de manier waarop de mens zichzelf overmeestert , aldus Heidegger ( ibid. , 42 ) .
Jünger meent dat uit de samensmelting van oorlog en arbeid een nieuwe gestalte geboren wordt ?
die door Heidegger overigens als de homo faber militans wordt betiteld ( ibid. , 35 ) .
Volgens Heidegger is hier net als bij Nietzsche sprake van een poging het platonisme af te schaffen door een omkering ervan .
In de ogen van Heidegger blijft deze omkering echter geheel binnen de bestaande metafysica steken , zoals blijkt uit het feit dat type en gestalte nog steeds op metafysische wijze worden gedacht ( ibid. , 94 ) .

Heideggers aan Jünger geadresseerde essay ? Zur Seinsfrage ?
( 1955 - 1956 ) kan worden beschouwd als het sluitstuk van zijn kritiek op Nietzsche en Jünger .
De in deze tekst behandelde vraag of het ? zijn ? voorbij een bepaalde lijn zou liggen , moet hier buiten beschouwing blijven .
We richten de aandacht enkel op Heideggers commentaar op Jüngers gestalte-denken .
Heidegger merkt grote overeenkomsten op tussen de gestalte als voorwerp voor het zien bij Jünger en de idea of eidos , betrokken op een idein , het geestelijke zien van het onveranderlijke , bij Plato .
Ook wijst Heidegger erop dat de gedachte van een prägen zowel bij Jünger als bij Plato naar voren treedt : terwijl Jünger de gestalte met de ? wet van stempel en Prägung ? in verband brengt , kenmerkt Plato de idea in haar voortbrenging van het zijnde als het prägende : als tupos .
Weliswaar sluit Jünger aan bij de moderne terminologie omdat hij het prägen opvat als een verlenen van zin .
De gestalte is bij hem ? bron van zingeving ? , zoals Heidegger uit Jüngers Der Arbeiter kan citeren ( SW II 8 , p. 158 ) .
Maar met dit alles , zo merkt Heidegger op , blijft Jünger binnen de metafysica .
Daarin is Jüngers positie volgens Heidegger slechts een bijzondere omdat Jünger de gestalte invult als die van een mensensoort , namelijk van de arbeider .
Terwijl Descartes de moderne metafysica inluidt door als subject het ego cogito van de mens naar voren te schuiven , aldus Heidegger , gaat het bij Jünger om de ? voorgevormde gestalte-achtige presentie van een mensenslag ( type ) ? .
Heidegger concludeert dat wanneer ? de gestalte van een menselijk wezen als bron van zingeving verschijnt ? , er geen sprake meer is van ? transcendentie ? .
De transcendentie ? keert zich om tot de overeenkomstige rescendentie en verdwijnt hierin ? , aldus Heidegger ( ibid. , 395 - 398 ; cursivering door Heidegger ) .

Heidegger plaatst Jünger en Nietzsche zonder veel bedenkingen op één lijn .
Ook Nietzsche vult het subject in met de gestalte van een bijzonder mensentype , zij het niet van de arbeider , maar van Zarathustra , zo merkt Heidegger op ( ibid. , 396 ) .
Bij beiden leidt de metafysica van de wil tot macht niet alleen tot het thema van de heerschappij over de aarde , maar ook tot de gedachte dat de mens zich in een bepaalde gestalte stelt en zijn Selbstprägung ter hand neemt .
Aldus legt Heidegger een kritisch verband tussen beide termen uit Jüngers subtitel , Herrschaft en Gestalt : de heerschappij vergt een bekommernis om de gestalte en de gestalte is de verschijningswijze van de heerschappij , van de wil tot macht .

9 .
Besluit

We zien dat Heidegger zich in zijn latere kritiek op Nietzsche en Jünger keert tegen het beroep op een mensensoort ( de arbeider , de Übermensch ) of op een menselijk individu ( Zarathustra ) dat bij wijze van een type of gestalte zou verschijnen .
Zowel de gedachte van de ? zichzelf in de hand nemende Selbstprägung van de mens ? als die van de ? voorgevormde gestalte-achtige presentie van een mensenslag ?
?
die Heidegger bij Nietzsche respectievelijk Jünger meent aan te treffen ?
zou betekenen dat de transcendentie wordt vergeten .
En de transcendentie , zo begrijpen we , is de verhouding tot het zijn , de ontologische differentie .

Waartegen keert Heidegger zich nu precies ?
Even lijkt het alsof Heidegger nu de woorden ? gestalte ? , ? type ? en dergelijke als zodanig afwijst .
Met name met betrekking tot het woord ? type ? zou een afwijzing tout court wel begrijpelijk zijn , in zoverre in het tupos , het stempel nu eenmaal de illusie besloten ligt dat de zaak al volledig present is en enkel nog op een ? stof ? hoeft te worden aangebracht om zichtbaar te worden .
Maar hoe dit ook zij als het gaat om het ? type ? , met betrekking tot ? vorm ? en ? gestalte ? is genoegzaam duidelijk geworden dat ze volgens Heidegger aan de metafysica kunnen worden onttrokken .

Is het punt dan dat ? vorm ? en ? gestalte ? wél van toepassing kunnen zijn op het kunstwerk , maar niet op de mens ?
Het eerste is duidelijk : mits ingebed in een ? oorspronkelijk ? denken van het ? stellen ?
( en alle aanverwante begrippen ) en zodoende bevrijd van de metafysische denkschema?s , zal ? gestalte ? of ? vorm ? in de ogen van Heidegger nog steeds een adequaat begrip zijn om er de karakteristiek van een kunstwerk mee aan te duiden .
Nergens blijkt dat Heidegger het gestalte-begrip uit ? Der Ursprung des Kunstwerkes ? later in twijfel is gaan trekken .
Gaat het er dan om dat het menselijk wezen niet met het gestalte-begrip kan worden gevat ?
Maar toen Heidegger in ? Der Ursprung des Kunstwerkes ? sprak van hetgeen ? aan een historisch mensdom wordt toegeworpen ? , of in de Nietzsche-cursus van ? de opgave van de Duitsers ? om ? historisch hun wezen te vinden ? , een opgave die slechts ? in de gestalte van het afzonderlijke volk tot handelen en vastheid ? kan komen ( reeds geciteerd ) , hoorden we hem niet zeggen dat dit tot ? vastheid ? komen ? in de gestalte van een afzonderlijk volk ? helaas wel ten koste zou gaan van de transcendentie .
En er lijkt inderdaad geen doorslaggevende reden te bedenken waarom de transcendentie hiermee verloren moet gaan .
Als de gestalte van het kunstwerk op niet-metafysische wijze kan worden gedacht , moet dat ook voor de gestalte van de mens of van een volk gelden .
Volgens Heidegger slagen Nietzsche en Jünger hier niet in .
Maar het probleem zou dan niet zijn dat zij de mens als gestalte denken , maar dat zij de menselijke gestalte als ? bron ? denken , als ? voorgevormd ? , dat wil zeggen als verzelfstandigd , als gehypostaseerd tot subject .
Het andere is niet in de gestalte , maar staat er tegenover , als object .
In de wijze waarop zij de Selbstprägung of het ? type ? denken is de vorm als zodanig maatgevend , zonder innerlijke spanning met de phusis , met het zijn .

Maar als de menselijke gestalte het denken niet noodzakelijkerwijs tot de metafysica veroordeelt , moet dan niet een onderscheid worden aangebracht tussen de twee visies die Heidegger op één hoop gooit : die van Nietzsche en Jünger ?
Waar Heidegger Nietzsche wilde redden van het nazisme , blijkt Nietzsche ten dele nog wel van Heidegger te kunnen worden gered , terwijl het bij Jünger andersom ligt : Heidegger blijkt niet volledig van Jünger te kunnen worden gered .
Dit wordt duidelijk wanneer we twee verhoudingen in beschouwing nemen : die tussen rust en beweging en die tussen eenheid en veelheid .

In het tijdperk dat wij binnentreden , dat van de totale mobilisatie , aldus Jünger , ? is de Prägung van ruimte , tijd en mens terug te voeren tot één enkele gestalte , die van de arbeider ? , aldus Jünger , die daarbij opmerkt : ? in de gestalte rust het geheel ? .
De gestalte is een ? rustend zijn ?
( SW II 8 , p. 37 en 40 ) .
Nog in het opstel ? Über die Linie ? uit 1950 schrijft Jünger dat de metafysische aandrift die de hele machine-wereld aanvuurt , in het kunstwerk zijn hoogste zin kan verkrijgen en daarmee rust in die wereld kan invoeren , rust die in de gestalte woont ( SW II 7 , 275 - 276 ) .
Volgens Jünger is de gestalte het niet aan de tijd onderworpen zijn , dat de ontwikkeling van het wordende leven bepaalt ( SW II 8 , 125 ) .
Bij Nietzsche is het natuurlijk andersom : het wordende leven bepaalt de gestalte of gestalten en onderwerpt deze aan de tijd .
Met Jünger zijn we inderdaad nog geen stap voorbij Plato , want de gestalte is bij Jünger dat wat de idee is bij Plato : de gelijkblijvende , stabiele verankering van het o zo wisselvallige zijnde .

Wat Nietzsche betreft , bleek bij de inventarisatie aan het begin van dit artikel dat hij ? de verhoging van het type ? mens ? ?
aanduidt als ? de ? zelfoverwinning van de mens ? ? .
Dat doet hij in Jenseits von Gut und Böse opnieuw , maar daar spreekt hij bovendien van een ? voortgezette zelfoverwinning ?
( KSA 5 , 205 ; cursivering door mij , FvP ) .
Dit lijkt te impliceren dat elke gestalte of type van de mens zichzelf ook weer bekritiseert en zich daarom verder ontwikkelt .
Het is dan de vraag of we Nietzsches Übermensch-gedachte moeten interpreteren als het ultieme type , het type waarin het proces van zelfoverwinning eindigt , of daarentegen als de nooit eindigende zelfoverwinning van élk type .
Bij Heidegger zelf lijkt het in elk geval om slechts één enkele stap van zelfoverwinning te gaan .
Het moge weliswaar geen geringe voorwaarde betekenen dat het Duitse organisatievermogen zich het Griekse ? vuur ? van het zijn moet laten inblazen , maar het lijkt wel de énige voorwaarde te vormen waarmee dan in één klap de gestalte van het Duitse volk ? tot staan ?
( stand ) wordt gebracht .
Wanneer deze voorwaarde echter betekent dat de gestalte de beweging waarmee ze opkomt moet vasthouden , lijkt dit niet principieel te verschillen van Nietzsches voortgezette zelfoverwinning .
Daarentegen is voor Jüngers gestalte geen enkele verdere ontwikkeling weggelegd .

We zien voorts dat Jünger de zaken tot ? één enkele gestalte ? herleidt .
Is dat bij Nietzsche eveneens het geval of gaat het bij hem altijd om een veelheid van gestalten ?
Heidegger blijkt in zijn interpretatie van Nietzsche te redeneren dat ook een veelheid van gestalten uiteindelijk eenduidig wordt omdat steeds de wil tot macht aan die gestalten ten grondslag ligt en omdat de wil tot macht nu eenmaal een enkelvoudig principe is .
In zijn poging aan te tonen dat Nietzsches denken in het teken staat van het moderne streven naar heerschappij over de aarde , stelt Heidegger dat het metafysische wezen van zowel de machinale inrichting van de dingen als het raciaal kweken van de mens ligt in :

? de vereenvoudiging van al het zijnde vanuit de oorspronkelijke Einfachheit van het wezen van de macht ? .
Heidegger vervolgt : ? Uit de hem eigen Einfachheit van de wil tot macht komt het eenduidige , gepolijste en vaste van al zijn Prägungen en Schläge voort .
Aan de wil tot macht alleen ontspringt en beantwoordt het Schlaghafte ( het ? typische ? ) ?
( GA 50 , 57 ) .

Nu kan voor Heideggers interpretatie wel enige rechtvaardiging bij Nietzsche worden gevonden , in elk geval voorzover het gaat om de ? wil tot macht als kunst ? .
Zo zegt Nietzsche dat voor de grote stijl ? één sterke grondwil ? nodig is en dat ? het moeilijkst verenigd ? zijn : ? één wil , sterkte van het grondgevoel en verandering van de bewegingen ? .
Maar het is nog de vraag of de ? ene wil ? hier een uitgangspunt of juist een nog te bereiken constellatie betekent en hoe we de combinatie met de ? verandering van de bewegingen ? moeten denken .

Of de wil tot macht bij Nietzsche een enkelvoudige zaak is , lijkt me moeilijk beslisbaar .
Een bekend ?
maar flauw ?
argument is dat de feitelijk meervoudige ? willen tot macht ? bij gebrek aan beter met dezelfde enkelvoudige naam worden aangeduid .
Het is echter in elk geval waarschijnlijk dat Heidegger zich bij zijn ? enkelvoudige ? lezing ?
niet alleen van de wil tot macht maar ook van de gestalte ?
door Jünger heeft laten overtuigen .
Het is Jünger geweest die zonder aarzeling deze eenvoud heeft voorgelegd .

Heidegger wilde de rustige in-zichzelf-beslotenheid van de gestalte openbreken .
Op dat punt nam hij afstand van Jünger .
Het ging hem daarbij om slechts één beweging van slechts één entiteit , die van het Duitse volk naar en door het zijn .
De conclusie moet luiden dat Heideggers deconstructie van de gestalte eenzijdig blijft .
Eén gestalte blijft overeind staan en neemt slechts een éénzijdige beweging in zich op .
Wel komt uiteindelijk de ontologische differentie met het zijn en in die zin het andere , het vreemde tot zijn recht , maar de ? zijdelingse ? verhouding tot de andere gestalte , dat wil zeggen tot de gestalte van de ander , de vreemde blijft onbesproken .

Ten slotte kunnen nog enkele afsluitende opmerkingen worden gemaakt over het onderlinge verband tussen het voorgaande en dit onderhavige hoofdstuk , die immers beide betrekking hadden op Heidegger .
We herinneren ons allereerst dat Heideggers positie ten aanzien van de metafysica in de periode 1933 - 34 dubbelzinnig was , omdat hij de metafysica weliswaar afwees op het punt van het weten , maar tegelijk reproduceerde op het punt van de gestalte , de Prägung enzovoort ( dus op het punt van de onto-typologie , zoals Lacoue-Labarthe zou zeggen ) .
Met de laatste constatering stemt overeen dat Heidegger in deze periode geen afstand nam van Jünger en Nietzsche .
Inmiddels hebben we gezien dat Heidegger later wel een onomwonden kritiek op Jünger en Nietzsche heeft geformuleerd en dat hij daarmee weer de ondubbelzinnige positie van een kritiek op de metafysica heeft ingenomen .
De deconstructie van de esthetica die Heidegger in dit kader heeft uitgewerkt is relevant voor het denken over kunst op zich en vanuit dit gezichtspunt kan Heideggers visie in het slothoofdstuk dan ook worden vergeleken met de visies van Lacoue-Labarthe en Lyotard .
Ook voor het denken over politiek lijkt Heideggers - zij het eenzijdige - deconstructie van de gestalte waardevol .

Hoe verhoudt deze deconstructie zich nu echter tot het nazisme ?
Het lijkt voor de hand te liggen om te zeggen dat Heideggers deconstructie van de gestalte synoniem is met een verwijdering van het nazisme .
Laten we ons echter wel realiseren dat spreken van het nazisme problematisch is .
Zo mogen we veronderstellen dat Heidegger aanvankelijk Jünger onder meer heeft ondersteund omdat deze weliswaar van een ? ras ? sprak maar niet in biologische zin , zodat Jünger in stelling zou kunnen worden gebracht tegen een stroming in het nazisme die zich in Heideggers ogen op een onwezenlijke kwestie richtte .
Daarnaast dient hier de conclusie van het vorige hoofdstuk in herinnering te worden gebracht , namelijk dat juist in Heideggers perspectief het nazisme geenszins samenvalt met de metafysica .
Heidegger heeft het nazisme altijd meer naar een mogelijkheid dan naar de realiteit beoordeeld .
Heideggers illusie met betrekking tot het nazisme ( ? de innerlijke waarheid en grootsheid van deze beweging ? ) hield in dat het nazisme het door Hölderlin voorgehouden teken in werkelijkheid zou omzetten .
Met zijn deconstructie van de gestalte heeft Heidegger slechts dit teken willen expliciteren .

V. Grens en geweld .
De geschiedenis van het sublieme

1 .
Inleiding

De voorgaande hoofdstukken van dit boek kunnen alle nog in verband worden gebracht met het mimesis-begrip .
Dat geldt niet alleen voor de drie eerste hoofdstukken , waarin we bij Lacoue-Labarthe aanknoopten , maar tot op zekere hoogte ook voor het voorgaande hoofdstuk over Heidegger .
Weliswaar kwam het begrip mimesis als zodanig daarin niet voor , maar wel ging het om de vraag in hoeverre Heidegger zich later weet los te maken van de onto-typologie die zijn positie in 1933 kenmerkte .
En de kritische notie ? onto-typologie ? hebben we leren kennen in contrast met de oorspronkelijke supplementariteit die Lacoue-Labarthe in de algemene mimesis heeft blootgelegd .

Dit hoofdstuk markeert dan een echt nieuw begin .
We zullen nu een heel andere invalshoek openen van waaruit fundamentele aspecten van de kunst in beschouwing kunnen worden genomen , namelijk de invalshoek van het sublieme .
Zodoende zullen we uiteindelijk de invalshoek van de mimesis met die van het sublieme kunnen vergelijken .
In deze vergelijking zullen we wat het sublieme betreft vooral de interpretatie hiervan door Lyotard in het spel brengen .
Aldus werken we tevens toe naar een confrontatie tussen Lacoue-Labarthe , Heidegger en Lyotard .

In dit hoofdstuk zullen we eerst de geschiedenis van het denken omtrent het sublieme voorafgaand aan Lyotard in ogenschouw nemen .
Dit is om verschillende redenen noodzakelijk .
Allereerst zullen we het bijzondere en eigentijdse karakter van Lyotards opvatting van het sublieme ?
die in het volgende hoofdstuk wordt behandeld ?
slechts kunnen onderkennen wanneer we zien hoe hij deze ontwikkelt in discussie met vroegere opvattingen van het sublieme .
Voorts zullen we in het slothoofdstuk aan het adres van Heidegger de vraag stellen of hij misschien het sublieme over het hoofd heeft gezien , een vraag waarbij we vanzelfsprekend niet het sublieme van Lyotard maar wel dat uit de traditionele filosofie op het oog hebben .
Bovendien zullen we bij deze vraag vertrekken vanuit een verhandeling van Lacoue-Labarthe over het sublieme , waarin opnieuw de hele geschiedenis van het sublieme aan de orde is .

In dit hoofdstuk zullen we dus onderzoeken welke betekenis verschillende filosofen in het verleden aan het sublieme hebben toegekend .
Aan bod komen de belangrijkste denkers van het sublieme : Longinus ( paragraaf 2 ) , Burke ( paragraaf 3 ) en Kant ( paragraaf 4 ) .
Maar ook zullen we aan de hand van Hegel ( paragraaf 5 ) en Nietzsche ( paragraaf 6 ) nagaan waarom het sublieme in de negentiende eeuw in de coulissen van de esthetica werd weggeschoven , een situatie die gehandhaafd bleef tot het moment waarop Lyotard erin slaagde het begrip weer midden op het toneel te plaatsen .
In de afsluitende paragraaf ( paragraaf 7 ) zullen enkele conclusies ten aanzien van de geschiedenis van het sublieme worden getrokken .

We zullen deze verkenningstocht door de geschiedenis van het sublieme niet zonder gerichte vragen aangaan .
De eerste vraag die licht kan werpen op de betekenis die door de filosofie aan het sublieme werd toegekend , is die naar de verhouding tussen het sublieme en het schone .
Het sublieme is immers vaak beschouwd als een mogelijke tweede soort van esthetische ervaring naast die van het schone .
Weliswaar werd het sublieme aanvankelijk , toen het met Longinus als afzonderlijke kunstzinnige categorie ten tonele verscheen , nog niet tegen het schone afgezet , maar later wordt zo?n tweedeling tussen het schone en het sublieme wel bepalend voor de esthetica , met name bij Burke en Kant .
Dit blijft ook het geval als het sublieme bij Hegel en Nietzsche zijn belang als zelfstandige esthetische categorie - tijdelijk - verliest , want dit gebeurt ten gunste van het schone .

Van meer beslissende aard is de tweede vraag die aan onze historische verkenning van het sublieme richting zal geven .
Deze vraag is ingegeven door de metafysica-kritiek van Heidegger en Lacoue-Labarthe en luidt eenvoudig : hoe metafysisch is de filosofie van het sublieme ?
Vormt de wijze waarop het sublieme in de geschiedenis is gedacht een onlosmakelijk onderdeel van de metafysica of gaat het denken van het sublieme de metafysica juist te buiten ?
Of , wanneer dit dilemma van óf binnen óf buiten te grof gesteld is : kan het sublieme dan ten minste worden gezien als het begrip waarin de metafysica tot een zekere zelfkritiek komt ?
Ten einde een eventuele spanning tussen de notie van het sublieme en de metafysica te kunnen tonen , zullen we vooraf een idee moeten hebben van wat we onder metafysica verstaan .
Laten we hiertoe het vorige hoofdstuk in herinnering roepen .
Metafysica noemen we het denken in termen van opposities als : stof-vorm , object-subject , zintuiglijk-bovenzintuiglijk , lichaam-geest enzovoort , zodanig dat deze opposities door een van de beide termen of door een overkoepelende eenheid worden overwonnen en afgesloten , een afsluiting die een beheersingsdenken impliceert .
De vraag die we bij elk van de genoemde filosofen zullen stellen is dus of de wijze waarop het sublieme wordt begrepen strijdig is met deze uitgangspunten .

We zullen in dit hoofdstuk overigens nog niet ingaan op de vraag welk effect de invalshoek van het sublieme heeft op het denken omtrent de relatie tussen kunst en politiek .
De genoemde vragen naar de verhouding van het sublieme tot het schone en tot de metafysica staan weliswaar niet geheel los van de politieke problematiek , maar pas in het slothoofdstuk zullen we deze kwestie expliciet bespreken .

2 .
Longinus

De oudste bekende verhandeling over het sublieme , het in het Grieks geschreven traktaat Peri hupsous , stamt uit de eerste eeuw van onze jaartelling .
Hoewel er tegenwoordig vanuit wordt gegaan dat de auteur als onbekend moet worden beschouwd , is het nog steeds gebruikelijk ? Longinus ?
- of eventueel ? pseudo-Longinus ?
- als auteur op te voeren , daar het werk nu eenmaal vanaf de eerste gedrukte uitgave ( in 1554 ) tot in de 19e eeuw aan een zekere Cassius Longinus werd toegeschreven .
Het traktaat plaatst zich in de antieke traditie van de retorica .
Het wil bruikbaar zijn voor andrasi politikois , in de meest recente Nederlandse uitgave mooi vertaald als ? mensen die in het openbaar moeten spreken ?
( 162/21 ) .
Longinus maakt de kunst van de redenaar overigens niet los van de literatuur als geheel en behandelt naast bijvoorbeeld Demosthenes onder anderen ook Homerus , Sappho , Sophocles , Xenophon , Herodotus en ( de schrijfkunst van ) Plato .

Nadat het werk eenmaal in druk was verschenen , nam de belangstelling ervoor gestaag toe , aanvankelijk met name in Engeland .
De invloed van ? Longinus ? bereikte in heel Europa een hoogtepunt , nadat Nicolas Boileau-Despréaux in 1674 tegelijk met zijn L?art poétique een vertaling van Peri hupsous had uitgebracht , onder de titel Traité du sublime .
Deze vertaling heeft onmiddellijk na verschijnen een belangrijke rol gespeeld in de zogeheten Querelle des Anciens et des Modernes , een strijd die erin heeft geresulteerd dat de antieke , meer regel-geleide kunstopvatting werd losgelaten .

Titel en tekst brengen een niet onbelangrijk terminologisch probleem met zich mee : Peri hupsous ( in het Latijn vertaald met De sublimitate ) betekent letterlijk ? over hoogte ? .
In de tekst blijkt bovendien dat datgene wat in het Nederlands met subliem of verheven wordt vertaald door Longinus vaak wordt aangeduid als grootheid ( to megethos , 160/21 ) .
Het gaat Longinus erom te achterhalen wat grote kunst is , die geschapen wordt door ? genieën ?
( ta huperphua , 162/22 ) .
Hij maakt niet een louter gradueel onderscheid tussen ? gewone ? kunst enerzijds en sublieme of grote kunst anderzijds , maar kent aan het sublieme of grootheid een afzonderlijke status toe .
Deze afzonderlijke status heeft het sublieme bij Longinus echter niet in onderscheid van het schone , zoals dat later bij onder anderen Burke en Kant het geval zal zijn , maar in onderscheid van het gewone doel van de retorica : de overreding .
Bij het sublieme is niet de overreding , maar ? overweldiging ? aan de orde .
Het gaat erom dat de toehoorder ? in vervoering ? , of letterlijk : ? buiten zichzelf ? wordt gebracht :

? Welnu , overreding is niet wat het genie beoogt .
Het wil de luisteraars in vervoering ( eis ekstasin ) meenemen .
De combinatie van bewondering en verbijstering wint het altijd van wat enkel overtuigend en bekoorlijk is .
Of we ons laten overtuigen hangt doorgaans van onszelf af , maar de kwaliteiten van het sublieme heersen soeverein en overweldigen elke toehoorder met een kracht die onweerstaanbaar is .
( ... ) Anders is het met het sublieme : wanneer dat ergens op het juiste moment opflitst , dan jaagt het met donderend geweld alles aan de kant en toont in één klap de volle kracht van de redenaar ?
( 162/22 ) .

Het door Longinus onderstreepte gewelddadige karakter van het sublieme zal verband houden met zijn uitgangspunt dat het sublieme grenzen in het geding brengt .
Allereerst merkt Longinus ten aanzien van een passage bij een zekere Hypereides op : ? Hier heeft de redenaar midden in de feitelijke bewijsvoering zijn verbeelding laten spreken , iets wat hem ineens voorbij de grens ( horon ) van het overreden als zodanig heeft gebracht ?
( 224/50 ) .
Het ? ek-statische ? karakter van het sublieme staat inderdaad voor een grenservaring : ? Want zoals ik niet ophoud te zeggen , handelingen en emoties die dichtbij de uiterste grens staan ( ta enggus ekstaseoos erga kai pathè ) maken elk stilistisch waagstuk te verdedigen en aanvaardbaar ?
( 284/77 ) .

De mogelijkheid van een grenservaring of zelfs grensoverschrijding is de mens van nature gegeven .
Longinus meent :

dat ? de natuur ons mensen niet bestemd heeft om te leven als miezerige en

onbeduidende wezens , maar ons in het leven en in de wijde kosmos bracht als in een geweldig festival ( ... ) .
Zij plantte in onze zielen vanaf het begin een onweerstaanbaar verlangen ( eros ) naar al wat groot is en goddelijker ( daimonioterou ) dan wijzelf .
Daarom is het hele universum nog niet groot genoeg voor het bereik van het menselijk schouwen en denken , maar overschrijden onze gedachten dikwijls de grenzen ( horous ) van het heelal ?
( 276/73 ) .

De genieën ( megalophuoon ) in de literatuur staan volgens Longinus ? hoog boven al het sterfelijke ?
( 276/74 ) .
En : ? het sublieme tilt hen omhoog tot dicht bij de grote gedachten van God ?
( 278/74 ) .

Het gaat Longinus bij uitstek om de grens tussen het sterfelijke en het onsterfelijke , tussen het tijdelijke en het tijdloze .
De grootste schrijvers verwerven dankzij het sublieme onsterfelijke roem ( 162/22 ) .
Een passage bewijst haar verhevenheid doordat de lezing ervan de geest elke keer weer ? tot grote gedachten brengt ? .
Daarom geldt :

? (W)at werkelijk groot is wordt door beschouwing niet uitgeput ( pollè ... hè anatheorèsis , ook te vertalen als : geeft veel stof tot overdenking ) en het is moeilijk , nee onmogelijk er weerstand aan te bieden .
De herinnering eraan is sterk en zo goed als onuitwisbaar ?
( 178/29 ) .

Wanneer Longinus aan het eind van zijn traktaat ingaat op de vraag waarom ? echt grote geesten ?
( hupsèlai phuseis , 300/84 ) in zijn tijd niet meer geboren worden en de literatuur door algehele armoede wordt beheerst , legt hij de oorzaak bij de ? geldhonger ?
( philochrèmatia , 302/85 ) , die ? slaven van ons maakt ? .
De geldhonger brengt een leven in een ? kringloop ? met zich mee , waarin ? men alleen nog oog heeft voor het sterfelijke ( ta thnèta ) in de mens en voorbijgaat aan de ontwikkeling van wat onsterfelijk is ( ta athanata ) ?
( 304/86 ) .
In een dergelijke ? onverschilligheid ?
( raithumia , 306/87 ) verkommert de grootheid van de ziel ( ta psuchika megethè , 304/87 ) .

In de visie van Longinus blijkt het sublieme dus verschillende grenzen in het geding te brengen :

a. die van het individu in zijn eindige dagelijkse leven ( het sublieme brengt de luisteraar in de ekstasis en voert sommigen zelfs ? hoog boven al het sterfelijke ? ) ;

b. die van zowel overreding als denken ( het sublieme wordt door de denkende beschouwing niet uitgeput ) ;

c. die van het heelal ( de gedachten overschrijden de grenzen van het heelal ) .

Ongetwijfeld is het betoog van Longinus niet altijd even duidelijk .
Zo blijkt uit b en c dat hij het denken enerzijds als beperkt en anderzijds juist als grensoverschrijdend kenmerkt .
Het zwaartepunt ligt dan ook duidelijk bij a. Een deel van wat met de overige opties aan bod komt , is daarmee goed verenigbaar .
Dat wil zeggen , het sublieme betekent voor Longinus de overschrijding van de grens van het sterfelijke en in die zin tijdelijke , zodat de mens voor kortere of langere tijd een betrekking aangaat met het onsterfelijke , tijdloze en goddelijke .
Longinus stelt niet de vraag hoe deze overschrijding mogelijk is .
Hij gaat er eenvoudig van uit dat de natuur ons deze bestemming heeft toebedeeld .

Pragmatiek en poëtica

Tot nu toe was onze lezing van Longinus gericht op grenzen in ontologische zin .
Bij Longinus is echter niet alleen een ontologische blikrichting relevant .
De traditie van de retorica stelt daarnaast een pragmatische invalshoek aan de orde , waarbij een onderscheid wordt gemaakt tussen verschillende bij een tekst betrokken instanties .
Gewoonlijk zijn dat :

1. de auteur , spreker of ? zender ? ;

2. het publiek , de luisteraar , lezer of ? ontvanger ? ;

3. de tekst als zodanig ;

4. het in de tekst besprokene , de referent .

Merkwaardig is nu dat Longinus dergelijke onderscheidingen wel erkent , maar tegelijkertijd geen precieze lokalisering van het sublieme in dit kader biedt .
Op de vraag of het sublieme besloten ligt in een bepaalde kwaliteit van de auteur , van het effect bij het publiek , van de tekst , of van het besprokene , vinden we geen duidelijk antwoord .
Het blijkt echter dat hier geen nonchalance in het spel is , maar dat Longinus er juist van overtuigd is dat het sublieme nu eenmaal ? overslaat ? van de ene naar de andere instantie .
Bij het sublieme valt het onderscheid tussen de verschillende genoemde instanties weg .
Behalve in ontologisch opzicht blijkt het sublieme bij Longinus ook in pragmatisch opzicht grensoverschrijdend te zijn .

Weliswaar staat een groot deel van Longinus ? verhandeling over het sublieme in het teken van een poëtica , waarin de vraag aan de orde is hoe de auteur het sublieme bewerkstelligt .
Maar , zoals Lyotard ergens heeft opgemerkt , de auteur is in feite niet meer dan de ? eerste lezer ? .
Zo beschouwd is de auteur zelf onderworpen aan het sublieme als effect .
En inderdaad , volgens een soortgelijke opvatting meent Longinus te weten dat Homerus in bepaalde passages ook zelf ? razernij voelt ?
( mainetai , 192/35 ) .
Evenzo geeft Longinus vanuit het perspectief van de toehoorder aan dat bij het sublieme het onderscheid tussen auteur en publiek of tussen productie en receptie ( dus tussen de eerste twee instanties ) wegvalt .
Het sublieme brengt met zich mee dat de luisteraar zich de auteur of minstens de hoofdpersoon van het besprokene waant : ? Want onze ziel verheft zich , ( ... ) neemt een hoge vlucht en wordt van vreugde vervuld ( ... ) , alsof ze wat ze hoorde zelf heeft gemaakt ?
( 178/29 ) .
Verder zij erop gewezen dat vanaf Boileau in de secundaire literatuur wordt opgemerkt dat Longinus niet enkel óver het sublieme schrijft , maar dit bovendien op sublieme wijze doet .
Dit betekent dat ook de derde en vierde instantie in het alles versmeltende geweld van het sublieme worden opgenomen .

Voorzover Peri hupsous een poëtica behelst , relativeert Longinus evenwel het belang van een methode of van ? de regels van de kunst ?
( technologiai , 164/23 ) waarmee het sublieme doelgericht zou kunnen worden bereikt .
Het sublieme ligt niet besloten in de perfectie , dat wil zeggen , het gaat niet om een foutloze beheersing van de techniek .
Longinus benadrukt dat het foutloze weliswaar de verdienste is van de techniek , maar dat het ware genie zich kan veroorloven fouten te maken ( hetgeen vooral bij Plato zou opvallen ; 274 , 280/73-75 ) .
Steeds weer poogt hij een evenwicht te vinden tussen kunst en natuur , tussen technè , methodos en technologia aan de ene kant en phusis en aangeboren talent aan de andere kant .

Deze oriëntatie op beide factoren treedt duidelijk naar voren als Longinus de ? bronnen ?
( pègai , 180/30 ) van het sublieme behandelt .
Dat zijn er volgens hem vijf :

a ) het vermogen om grote gedachten te ontwerpen

b ) de bezielde emotie ( enthousiastikon pathos )

c ) de juiste vorming van figuren ( schèmata )

d ) de voorname stijl ( phrasis ) , inclusief onder meer een overdrachtelijk taalgebruik ( lexis )

e ) de compositie ( sunthesis ) .

Volgens Longinus zijn de eerste twee bronnen grotendeels aangeboren ( authigeneis ) , terwijl de overige drie afhankelijk zijn van techniek ( technè ) .
Verder onderstreept hij dat het gemeenschappelijk fundament van alle vijf de bronnen de beheersing van de taal is , hetgeen dan kennelijk eveneens een deels aangeboren en deels aangeleerd , ? technisch ? vermogen is .
Bij het laatstgenoemde element ( de sunthesis ) licht Longinus toe dat dit alle hiervoor genoemde bronnen omvat .
Dit element blijkt dus op twee verschillende niveau?s van belang te zijn , want het betreft niet alleen de compositie van de tekst , maar vormt ook de synthese van alle bronnen van het sublieme , en daarmee tevens de synthese van natuurlijke aanleg en kunst of techniek .

Longinus zoekt echter niet enkel naar een evenwicht of synthese tussen natuur en kunst , maar lijkt tevens te willen aantonen dat er tussen natuur en kunst geen werkelijke oppositie bestaat .
Zo stelt hij enerzijds dat de natuur ( phusis ) zelf niet zonder methode of systeem ( niet amethodon ) is en anderzijds dat juist de methode ons leert dat de literatuur op sommige punten een zaak is van talent ( 164-166/23 ) .

Opmerkelijk in dit kader is zijn cirkelredenering over de relatie tussen het gebruik van figuren en het sublieme .
Het gebruik van figuren is , zoals we zagen , één van de vijf bronnen van het sublieme , en wel een ? technisch ? middel waarmee het sublieme als doel kan worden bereikt .
Longinus redeneert nu als volgt : wanneer het gebruik van figuren opvalt , bestaat het gevaar dat de luisteraar zich in een val gelokt voelt en kwaad wordt .
? Het beste is een figuur dan ook ? , zo concludeert Longinus , ? wanneer onopgemerkt blijft dat het een figuur is ? .
En wanneer blijft dit onopgemerkt ?
Wanneer de passage subliem is .
Het sublieme lijkt nu zelf een middel te worden , dat kan worden ingezet met als doel het gebruik van figuren ( van middelen ) te verbergen :

? Verhevenheid en emotie ( to hupsos kai pathos ) blijken verrassend goede middelen om de argwaan weg te nemen die door het gebruik van figuren gewekt wordt .
Het handig woordgebruik blijft in de glans van schoonheid en verhevenheid ( tois kallesi kai megethesi ) verborgen en staat zo buiten elke verdenking .
( ... ) Zo komt er een schaduw over de techniek te liggen en wordt ze als het ware toegedekt ?
( 230-232/53-54 ) .

Een te opvallend gebruik van figuren betekent dat de passage te kunstmatig lijkt en te weinig natuurlijk overkomt .
Het sublieme neemt dit probleem weg .
Voorwaarde is natuurlijk wel dat het sublieme niet zelf weer als een louter technisch middel verschijnt .
Om de figuur te verbergen kan niet opnieuw een beroep op een figuur worden gedaan .
De conclusie moet wel zijn dat Longinus het sublieme wezenlijk gekenmerkt acht door een onbeheerste gave .
Het sublieme doorbreekt aldus niet alleen het onderscheid tussen middel en doel , maar ook dat tussen kunst en natuur : ? De kunst is pas volmaakt als men haar aanziet voor natuur en de natuur is geslaagd wanneer zij de kunst binnenin zich verbergt ?
( 240/58 ) .
Longinus zoekt zijn heil noch in een loutere technische beheersing van het vak noch in een ? ongekunsteld ? naturalisme .
De kunst blijft op alle niveaus verweven met de natuur en de natuur heeft op haar beurt de kunst binnenin zich .
Dit evenwichtige resultaat komt in de visie van Longinus echter niet door toedoen van de menselijke beheersing alléén tot stand .
Het sublieme impliceert bij Longinus dus de acceptatie van wat we - spanningsvol - als een poëticale onbeheerstheid kunnen aanduiden .

We hebben gezien dat aan het sublieme volgens Peri hupsous drie kenmerken toekomen : a ) een gewelddadige grensoverschrijding in ontologische zin ; b ) idem in pragmatische zin ; c ) een poëticale onbeheerstheid .
Hoe ? metafysisch ? zijn nu deze kenmerken ?

1 .
De ontologische grensoverschrijding gaat enerzijds , naar haar strekking , de gebruikelijke metafysische opposities niet te buiten .
De overschrijding verloopt immers van het zintuiglijke naar het bovenzintuiglijke , van het sterfelijke naar het onsterfelijke , van het menselijke naar het goddelijke , van het eindige naar het oneindige en van het waarneembare naar het denkbare .
Het onderkennen van een grensoverschrijding van de ene naar de andere ? wereld ? , verandert niets aan deze twee werelden waarin de mens wordt ingeschreven - ongeveer zoals reeds bij Plato .
Anderzijds dienen we te beseffen dat de grensoverschrijding gewelddadig van karakter is .
Dit geeft aan dat de mens niet wordt geacht - zoals bij Plato in het streven naar kennis - deze grensoverschrijding op eigen initiatief te kunnen doorvoeren , maar dat de overschrijding de mens veeleer overkomt .

2 .
Het tweede kenmerk vormt de verbindende schakel tussen het eerste en het derde .
De pragmatische instanties komen eveneens in het geweld van de ontologische grensoverschrijding te staan .
Dit betreft tevens de auteur , die het vertrekpunt van de poëtica vormt .
Langs die weg krijgt de poëtica met een zekere gewelddadigheid te maken en derhalve met een zekere onbeheerstheid .

3 .
De poëticale onbeheerstheid van het sublieme impliceert een kritiek op een poëtica volgens ? de regels van de kunst ? en daarmee op het beheersingsdenken .
De technè volstaat niet , het beroep op een ongrijpbare phusis is voor Longinus onontkoombaar .
Tegelijkertijd moet worden opgemerkt dat Longinus inzet op een harmonieuze verhouding van technè en phusis en daarmee op een metafysische eenheid van beide factoren .

We kunnen concluderen dat Longinus enerzijds aan vertrouwde metafysische termen en denkfiguren vasthoudt , maar anderzijds een grote ontvankelijkheid toont voor een gewelddadig en onbeheerst ? komen ?
- laten we dit de ? gebeurtenis ? noemen - dat niet zonder meer in het metafysische beheersingsdenken past .

3 .
Burke

Zoals voor Longinus is ook voor Burke het sublieme synoniem met greatness , maar tegelijkertijd is Burke wellicht de eerste die het sublieme strikt van het schone onderscheidt .
Terwijl bij Kant het sublieme of verhevene steeds de tweede plaats zal innemen , zowel in de volgorde van behandeling als wat de uitvoerigheid ervan betreft , is dit bij Burke omgekeerd .
Bij hem heeft het sublieme de prioriteit .
Burke fundeert het sublieme en het schone in ? onze meest leidende passies ?
( 52 ) .
Bij het sublieme betreft dit de passies die verbonden zijn met het zelfbehoud ( self-preservation ) , bij het schone de passies die gerelateerd zijn aan het aangaan van gezelschap ( society ) ( 38 ) .
Aldus zijn het sublieme en het schone volgens Burke gegrond in de natuurlijke menselijke strevingen naar respectievelijk zelfbehoud en diverse vormen van gezelschap ( waaronder de sexuele gemeenschap ) .

Zowel het sublieme als het schone gaan gepaard met een vorm van plezier .
Maar terwijl het schone als object van de liefde voor gezelschap een positief plezier met zich meebrengt , gaat het bij het sublieme om een vorm van plezier die niet positief en onafhankelijk is maar ex negativo en op indirecte wijze ontstaat : er is het idee van pijn en / of gevaar , dat wil zeggen schrik ( terror ) , en wanneer deze vermindert , ontstaat een ? relatief plezier ? dat Burke delight noemt : een gewaarwording die de verwijdering van pijn of gevaar begeleidt ( 36 - 37 ) .
Burke :

? Al wat op enigerlei wijze geschikt is om de ideeën van pijn en gevaar op te wekken , dat wil zeggen , al wat op enigerlei wijze verschrikkelijk is , ( ... ) of op een manier werkt die analoog is aan verschrikking ( terror ) , is een bron van het sublieme ? .

En omdat het sublieme gebaseerd is op de veronderstelling dat het zelfbehoud op het spel staat , is het niet verwonderlijk dat Burke toevoegt dat de genoemde terror : ? de sterkste emotie voortbrengt die de geest ( mind ) kan voelen ?
( 39 ) .
Preciezer gezegd is niet de terror als zodanig , maar een delightful terror de bron van het sublieme .
Burke tekent aan dat pijn en gevaar niet al te nabij moeten komen , want dan ? kunnen ze geen delight schenken maar zijn ze eenvoudigweg terrible ? .
Maar ? op bepaalde afstanden en met bepaalde modificaties ? zijn pijn en gevaar delightful ( 40 ) .
Dus :

? De passies verbonden met pijn en gevaar zijn delightful wanneer we een idee van pijn en gevaar hebben zonder feitelijk in zulke omstandigheden te verkeren .
( ... ) Al wat dit delight opwekt , noem ik subliem ?
( 51 ) .

Dit delight wordt door Burke overigens verbijzonderd tot een aantal meer specifieke gevoelens .
De krachtigste daarvan is de verbijstering ( astonishment ) , die vrees en verwondering tegelijk inhoudt ( 57 - 58 ) .

Als het gaat om de vraag of het sublieme een kwaliteit is van een buiten de mens bestaand object , of van een tekst , of van hetgeen door de gewaarwording in de menselijke geest wordt opgewekt , drukt Burke zich niet altijd heel precies uit .
Burke noemt bijvoorbeeld extreme grootte - evenals extreme kleinheid - subliem ( 72 ) , hij vindt de compositie in een bepaalde tekstpassage subliem ( 171 ) , maar spreekt tevens van sublieme beelden ( 77 ) en sublieme ideeën ( 80 ) .
Wel kan worden gesteld dat bij al deze uitlatingen één uitgangspunt vaststaat : het sublieme is herkenbaar aan de soort van passie die degene die aangedaan is bij zichzelf aantreft .
Bij Burke staat onmiskenbaar de subjectieve ervaring voorop .
Tegelijkertijd is deze ervaring niet louter subjectief in de zin dat ze zou resulteren uit een associatie die willekeurig tot stand komt , zonder grond in de werkelijkheid .
Burke gaat ervan uit dat het reële en uiterlijke gegevenheden zijn die de sublieme passie opwekken .
Daarnaast wil Burke zich op een objectieve grondslag baseren door pijn , terror en delight en dergelijke te herleiden tot de fysiologie van spanningen en bewegingen in zenuwen en organen ( zie bijv. 131 - 136 ) .

Noch voor een poëtica noch voor een poëticale onbeheerstheid van het sublieme vinden we bij Burke duidelijke aanwijzingen .
Burke gaat niet in op de mogelijkheid dat een auteur het sublieme doelbewust nastreeft en bespreekt dus ook niet de regels die de auteur daartoe zou moeten volgen .
Evenmin maakt Burke de verhouding tussen natuur en kunst , of tussen aangeboren talent en techniek tot een uitdrukkelijk thema van zijn beschouwing .
Dit betekent niet dat het sublieme enkel door de natuur kan worden teweeggebracht .
Niet alleen de kracht van de natuur , maar ook de macht van koningen en bevelhebbers ? which arises from institution ? , kan terror uitoefenen ( 67 ) en daarmee tot het sublieme effect leiden .
Het sublieme kan dus verbonden zijn aan door mensen gemaakte voorwerpen .
Zo noemt Burke als mogelijke bron van het sublieme difficulty : wanneer een werk veel kracht en moeite heeft gekost om het te maken , zoals dat bij Stonehenge ( 77 ) .
Ook het woord heeft een groot vermogen het sublieme op te wekken ( 163 e.v. ) .
Burke acht het sublieme vermogen van de poëzie groter dan dat van de schilderkunst .
Het voorbeeld dat Burke geeft is beroemd geworden : hij schrijft dat een schilderij een engel enkel kan afbeelden als een mooie jonge man met vleugels - ? but what painting can furnish out any thing so grand as the addition of one word , ? the angel of the Lord ? ? ?
( 174 ) .
Het sublieme effect kan dus wel uit de menselijke kunst voortkomen .

Burke benadrukt echter , evenals Longinus , dat de ervaring van het sublieme het menselijke overschrijdt .
Bij het sublieme is niet alleen het zelfbehoud in het algemeen in het geding , maar ook blijkt meer in het bijzonder dat de mens tekortschiet in zijn vermogens of macht .
Het sublieme overtreft allereerst het redeneervermogen .
De door het sublieme veroorzaakte verbijstering is ? die toestand van de ziel waarin al zijn bewegingen opgeschort zijn .
( ... ) De geest is dan zo volledig gevuld met zijn object dat hij ( ... ) er niet meer over kan redeneren .
Hieruit blijkt de grote macht van het sublieme , dat het niet wordt voortgebracht door , maar voorafgaat aan onze redeneringen ?
( 57 ) .
In de tweede plaats is het sublieme sterker dan de wil .
Burke verwijst hier naar het onderscheid tussen het schone en het sublieme .
Hij meent dat het ( positieve ) plezier dat verbonden is met het schone ? de wil volgt ? en ? dus wordt opgewekt door dingen met een kracht die geringer is dan de onze ? .
Maar pijn - onder bepaalde voorwaarden de bron van het sublieme - ? wordt altijd toegebracht door een macht die in een of andere opzicht superieur is , want we onderwerpen ons nooit vrijwilig ( willingly ) aan pijn ? , aldus Burke ( 65 ) .

Het sublieme bestaat volgens Burke bij uitstek in een privation ( beroving , ontneming , ontbering ) .
Het begrip privation blijkt bij Burke een dubbele betekenis te hebben .
Allereerst is er de betekenis die we reeds kennen : de dreiging van pijn wordt weggenomen , hetgeen een relatief plezier met zich meebrengt ( 36 ) .
Interessanter is de tweede betekenis : ? Alle algemene privations ? , zegt Burke , ? zijn terrible ?
- en dus subliem : ? Vacuity , Darkness , Solitude and Silence ?
( 71 ) .
Met andere woorden , de sublieme ervaring kan erin bestaan dat ons het licht wordt ontnomen zodat we in duisternis worden gehuld , dat ons het geluid wordt ontnomen zodat stilte heerst , dat ons de mogelijkheid van gezelschap - bron van het schone !
- wordt ontnomen zodat we in solitude verkeren , en ten slotte dat ons , laten we zeggen : de dingen , de werkelijkheid of het zijn wordt ontnomen zodat we met leegte worden geconfronteerd .
Ook de ogenschijnlijk positieve bronnen van het sublieme die Burke noemt , zoals bijvoorbeeld macht , uitgestrektheid , grootte , oneindigheid en pracht ( magnificence ) kunnen in feite onder de noemer van privations worden gebracht : ze ontnemen immers de mens zijn menselijke , handzame maat en maken daardoor een bovenmenselijke indruk .

We zien dat in de visie van Burke het redeneervermogen , de wil en zelfs het zelfbehoud van de mens worden overschreden door de inbreng van iets dat in macht superieur daaraan is .
Op het eerste gezicht lijkt het om dezelfde ontologische grensoverschrijding te gaan als bij Longinus .
Toch blijkt bij Burke geen sprake te zijn van een grensoverschrijding náár het bovenzintuiglijke .
De privations van Burke staan niet zozeer voor een grensoverschrijding in de zin van het van binnenuit doorbreken van inperkende grenzen en het binnentreden in een ander domein .
Wel kunnen we zeggen dat de mens wordt beroofd van zijn gewone levensvoorwaarden en van de daarin besloten vaste grenzen .
Er is dus eerder sprake van het wegvallen van grenzen en het daardoor op gewelddadige wijze losgelaten worden in de grenzeloosheid dan van een overschrijding van grenzen .
De grenzeloosheid betekent bij Burke veeleer een houvastloosheid bínnen de zintuiglijke wereld , een transcendentie binnen de immanentie .
Met deze nadruk op de ( onzekere ) zintuiglijke beleving zelf introduceert Burke in de geschiedenis van het sublieme een nieuwe gedachte .
Deze gedachte doorbreekt de metafysica niet zonder meer , behalve dan dat opnieuw - zoals bij Longinus - het geweld , dat wil zeggen de ? beroving ?
? toegebracht door een macht superieur aan de onze ? niet goed past in het metafysische denkkader , maar veeleer op de lijn ligt van een ? gebeurtenis-denken ? .

4 .
Kant

In het werk van Kant komt het woord erhaben , dat we vertalen met verheven of subliem , op vele plaatsen voor , maar lang niet altijd in een specifieke esthetische betekenis .
Deze betekenis krijgt het sublieme vanzelfsprekend wel in wat bij Kant esthetica heet - de retorica en de poëtica van de oudheid hebben in de 18e eeuw definitief plaatsgemaakt voor een benadering waarin de aisthèsis het uitgangspunt vormt : de zintuiglijke gewaarwording , de voorstelling die hierbij in de menselijke geest ontstaat en de gevoelsmatige aandoening die ermee gepaard gaat .
Anders gezegd , het perspectief van de toeschouwer of van het publiek heeft het primaat verworven .
Voor Kant is van belang dat de aisthèsis méér is dan gewaarwording , voorstelling en aandoening , omdat ze aanleiding kan zijn tot het vellen van een esthetisch oordeel .
De esthetica beslaat het eerste deel van Kants Kritik der Urteilskraft ( 1790 ) .
Dit eerste deel omvat allereerst een uitvoerige analyse van het schone , vervolgens een kortere van het sublieme , waarna nog een reeks van esthetische onderwerpen volgt alvorens in het tweede deel het teleologische oordeel wordt behandeld .
Het schone en het sublieme betreffen de twee esthetische oordelen die Kant onderscheidt .

Kants esthetica behelst een transcendentaal onderzoek .
Dat wil zeggen dat Kant met betrekking tot het schone en het sublieme een onderzoek doet naar de mogelijkheidsvoorwaarden ervan .
Kant wil niet - zoals volgens hem Burke doet - in een ? empirische ? en ? fysiologische ? esthetica blijven steken ( B 128 ) .
Een inventarisatie van de empirische wetten van de gemoedsveranderingen , van de gevoelens en de oorzaken daarvan bevredigt hem niet .
Er moet aan deze empirie een a priori principe ten grondslag liggen ( B 130 ) .
De vraag is : hoe is het mogelijk aan een bijzondere voorstelling de hoedanigheid ? schoon ? of ? subliem ? toe te kennen ?
Laten we meteen een beknopt antwoord geven : dit is mogelijk wanneer bij de ? verwerking ? van deze voorstelling de werkzaamheid van diverse vermogens kan worden verondersteld , en wel zodanig dat deze vermogens zich op elkaar afstemmen .
Bij Kant gaat het om de vermogens van ? het subject ? .
Dat is te zeggen , deze vermogens stellen zich op tegenover een te verwerken objectiviteit , elk van hun voorstellingen ( x ) is altijd op de noemer te brengen van het ? ik denk ( x ) ? , maar de onderlinge afstemming van deze vermogens hoeft er niet toe te leiden dat het subject zichzelf als een eenheid ervaart .

De door Burke en anderen beschreven esthetische gevoelens zijn mogelijk doordat allereerst het gevoel van lust en onlust kan worden verondersteld , als één van de drie algemene ? vermogens van het gemoed ?
( de andere twee gemoedsvermogens zijn het kenvermogen en het begeervermogen ) .
Dit gevoel van lust en onlust geeft de toestand van het gemoed weer die resulteert uit het bijeenkomen van twee onderscheiden zaken .
Het prototype van een dergelijk bijeenkomen is het oordelen : het verbinden van onderwerp S met predikaat p. Tegelijk met het gevoel van lust en onlust moet dus een oordeelsvermogen worden verondersteld , als één van de drie vermogens waarin Kant het ? hogere ? kenvermogen onderverdeelt ( de andere twee zijn het verstand en de rede ; daarnaast kan als ? lager ? kenvermogen de Einbildungskraft worden genoemd - een term die ik eenvoudig met verbeelding vertaal ) .

Het oordeel ( bijvoorbeeld : deze roos is rood ) betekent dat iets bijzonders ( deze roos ) wordt verbonden met , en zodoende gesubsumeerd onder , iets algemeens ( de kleur rood ) .
Kant maakt nu een onderscheid tussen het bepalende en het reflexieve oordeel .
Bij een bepalend oordeel is het algemene reeds bekend , zodat het alleen nog maar hoeft te worden toegepast op het bijzondere geval dat zich voordoet .
Bij een reflexief ( letterlijk : reflecterend , dus ? spiegelend ? ) oordeel is enkel het bijzondere ? gegeven ? en moet het algemene waaronder het kan worden gesubsumeerd nog worden gevonden .
Het schone en het sublieme kunnen enkel bij wijze van reflexief oordeel worden uitgesproken .
In Kants esthetica is het uitgangspunt altijd het bijzondere geval : een bijzonder natuurverschijnsel of een bijzonder kunstwerk .

Het blijkt dat de werkzaamheid van het oordeelsvermogen op het meest fundamentele niveau temidden van de overige kenvermogens moet worden gedacht .
Het oordeelsvermogen legt de verbinding tussen ? dit geval ? en mogelijke algemene kenmerken niet onmiddellijk , maar kan dit slechts doen omdat het de verbinding legt tussen twee vermogens die respectievelijk het bijzondere en het algemene voor hun rekening nemen , dat wil zeggen tussen de verbeelding die ? dit geval ? vat ( produceert of reproduceert ) en het verstand of de rede die borg staan voor het algemene .
Het esthetische welbehagen komt voort uit het feit dat :

? het vermogen tot presentatie , of de verbeelding , bij een gegeven aanschouwing als in overeenstemming met - en ter bevordering van - het begripsvermogen van het verstand of de rede wordt beschouwd ?
( B 74 ; cursivering door Kant ) .

En omdat ieder mens geacht wordt over deze vermogens te beschikken , die immers ook bij gewone kennis nodig zijn :

? moet de overeenstemming van een voorstelling met deze voorwaarden van het oordeelsvermogen als voor iedereen geldig a priori aangenomen kunnen worden .
Dat wil zeggen , de lust , of de subjectieve doelmatigheid van de voorstelling voor de verhouding van de kenvermogens in de beoordeling van een zintuiglijk object in het algemeen , kan met recht bij iedereen worden verondersteld ?
( B 151 ) .

Het is voorts van belang te beseffen dat de door het oordeelsvermogen verzorgde afstemming van verbeelding enerzijds en verstand of rede anderzijds in het geval van de esthetica - anders dan bij de kennis , waar ze door begrippen wordt geleid - vrijelijk en spontaan tot stand komt .
De kenvermogens verkeren hier in een ? vrij spel ? met elkaar ( B 28 ) , in een ? vrije en onbepaald-doelmatige Unterhaltung ?
( B 71 ) .
Maar dit lijkt slechts een andere manier om te zeggen dat het om een reflexief en niet om een bepalend oordeel gaat .
De vrijheid waarvan in dit esthetische kader sprake is , wordt door Kant allereerst bij de verbeelding gelegd , terwijl sturende regels en begrippen bij het verstand en de rede moeten worden gezocht .

De doelmatigheid van de ondoelmatigheid

We kunnen onze aandacht nu richten op het onderscheid tussen het schone en het sublieme .
Allereerst gaan beide esthetische oordelen vergezeld van zeer verschillende effecten in wat we de ? energiehuishouding ? van het gemoed kunnen noemen .
Kants omschrijving lijkt hier trouwens toch wel sterk op de ? fysiologische ? analyse van Burke : het schone brengt volgens Kant ? rechtstreeks een gevoel van bevordering van het leven ? met zich mee , is verenigbaar met een ? spelende verbeelding ? en wordt door een ? positieve lust ? gekenmerkt .
Het sublieme wordt daarentegen verwekt ? door het gevoel van een ogenblikkelijk blokkeren van de levenskrachten en een meteen daarop volgend des te sterker uitstromen ervan ? .
Het gemoed wordt in het geval van het sublieme ? door het voorwerp niet enkel aangetrokken , maar afwisselend ook steeds weer afgestoten ?
( B 75 ) .
Terwijl het gemoed bij het schone in ? rustige contemplatie ? verkeert , is het bij het sublieme in ? beweging ?
( B 80 ; cursiveringen door Kant ) .
Kant noemt deze beweging een Erschütterung , een schoksgewijze beroering ( B 98 ) .
De verbeelding vervult zijn taak bij het sublieme niet spelend maar met ernst .
En ten slotte betekent het welgevallen aan het sublieme ? veeleer bewondering of achting , dat wil zeggen , een negatieve lust ?
( B 75 - 76 ) .

De Erschütterung wordt door Kant niet verder uitgewerkt .
Hij legt bij het onderscheid tussen het schone en het sublieme veel meer gewicht op een tweede kwestie : die van de vorm in de voorstelling .
? Het schone ? , zegt Kant , ? betreft de vorm van het voorwerp ? .
De vorm kan in het geval van het schone zonder problemen aan het object worden toegekend en bestaat ? in de begrenzing ? van het object .
Bij het sublieme is echter onbegrensdheid en daarmee tevens vormeloosheid van het object aan de orde :

? Het sublieme is daarentegen ook te vinden bij een vormeloos voorwerp in zoverre bij dat voorwerp of naar aanleiding ervan onbegrensdheid wordt voorgesteld en er toch totaliteit aan wordt toegekend ? .

Dit betekent , zo voegt Kant toe , dat de verbeelding bij het schone met het verstand en bij het sublieme met de rede in verbinding wordt gebracht ( B 75 ) .
Immers , zolang de verbeelding een begrensde vorm aanlevert - en zich zodoende in het waarneembare ophoudt - is ook het verstand aan zet , maar wanneer de verbeelding bijvoorbeeld door een onbegrensde totaliteit wordt bespookt , heeft ze te maken met begrippen die boven het waarneembare uitgaan ; dergelijke begrippen - die bij Kant ook wel ideeën heten - kunnen alleen door de rede worden gedacht .

Omdat bij het schone een vorm aan het object kan worden toegekend , heeft het oordeelsvermogen bij het leggen van een verbinding tussen verbeelding en verstand geen principieel probleem .
Daarom zegt Kant dat bij het schone de vorm ? doelmatig ? is voor ons oordeelsvermogen .
De vormeloosheid echter die zich bij het sublieme voordoet , betekent dat het oordeelsvermogen een verbinding moet trachten te leggen tussen verbeelding en rede - maar dat stuit op principiële ( door de transcendentale kritiek bloot te leggen ) problemen .
Het sublieme is volgens Kant dan ook in eerste instantie ondoelmatig voor ons oordeelsvermogen .
Kant schrijft dat datgene wat ? het gevoel van het sublieme opwekt weliswaar naar zijn vorm als ondoelmatig [ er staat zelfs : zweckwidrig , FvP ] voor ons oordeelsvermogen , inadequaat voor ons presentatievermogen en als het ware gewelddadig voor de verbeelding moge verschijnen , maar niettemin slechts als des te subliemer wordt beoordeeld ?
( B 76 ) .

Op dit punt maakt Kant een opmerking over de verhouding tussen het sublieme en de kunst .
Duidelijk is dat hij ervan uitgaat dat de ? vormelijkheid ? van het schone , dus kortweg de schone vorm , zich enerzijds in de natuur voordoet en anderzijds het richtpunt uitmaakt van de kunst .
Daarentegen is het sublieme door zijn vormeloosheid in Kants ogen moeilijk verenigbaar met de kunst .
Kant gaat dan ook gemakkelijk mee in het gangbare taalgebruik , waarin ? kunsten ? en ? schone kunsten ? als synonieme termen gelden .
Kant sluit weliswaar niet zonder meer uit dat het sublieme een plaats zou kunnen hebben in de kunst , maar hij merkt meteen op dat dit in overeenstemming zou moeten zijn met het sublieme in de natuur ( B 76 ) .
Vandaar dat Kant ook bij die voorbeelden van het sublieme waaraan niet elke kunstzinnigheid kan worden ontzegd , zoals de Egyptische piramides en de St. Pieter te Rome , in het geheel niet op de kunstzinnige aspecten maar enkel op de grootte van deze objecten ingaat .

En waar de natuur aanleiding geeft tot het sublieme gevoel , betreft dit dus niet de natuur qua vormenspel , maar de ruwe natuur ( rohe Natur ; B 89 ) .
De natuur verwekt ? de ideeën van het verhevene ? het meest , aldus Kant , ? in haar chaos of in haar wildste en meest regelloze wanorde en verwoesting , wanneer slechts grootte en macht te zien zijn ? .
Maar juist een dergelijke vormeloosheid maakt ? een van de natuur geheel onafhankelijke doelmatigheid in onszelf voelbaar ? , die namelijk in onze wijze van denken is gelegen ( B 78 ) .
In tweede instantie is het sublieme dus toch doelmatig voor ons , dat wil zeggen voor ons denken .
Want , zo zouden we het sublieme effect alvast kunnen samenvatten : hoe wilder het verschijnende object , des te standvastiger het redelijke subject .

Het mathematisch en het dynamisch sublieme

Het sublieme is bij Kant verdeeld in het ? mathematisch sublieme ? en het ? dynamisch sublieme ? .
In het eerste geval worden we geconfronteerd met iets dat ? boven alle vergelijking ? groot , dus absoluut groot is ( B 84 ) .
Er moet dan een beroep op de theoretische rede worden gedaan om deze grootte te denken .
In het tweede geval worden we geconfronteerd met de macht van de natuur , die ons echter laat ontdekken dat in ons een vermogen schuilt dat onafhankelijk van en zelfs superieur aan de macht van de natuur is ( B 105 ) .
Dit vermogen is de praktische rede ( of ? de rede in zijn praktisch gebruik ? ) , die de ethische autonomie van de mens waarborgt .

Bij het sublieme faalt de verbeelding - en slaagt de rede .
En wel omdat een grens in het geding komt , die precies de grens is die in Kants kritiek altijd centraal staat .
Kant werkt dit het duidelijkst uit voor het mathematisch sublieme .
Wanneer we voor een enorm groot object staan , slaagt de verbeelding nog wel in de opname ( Auffassung , apprehensio ) van elk afzonderlijk onderdeel van het object , maar in het samennemen van de opgenomen delen ( Zusammenfassung , comprehensio aesthetica ) stuit de verbeelding op een maximum .
Vandaar de ? verbijstering of soort van verlegenheid ? die ? naar men vertelt , de toeschouwer in de St. Pieterskerk in Rome bij het eerste binnentreden overvalt ? en die in feite neerkomt op ? het gevoel dat zijn verbeelding inadequaat is om de ideeën van een geheel te presenteren ?
( B 87 - 88 ) .
De verbeelding wordt tot aan haar grens opgerekt ( B 116 ) , en voorbij deze grens , in het bovenzintuiglijke , voelt alleen de rede zich nog thuis .
In deze situatie wordt immers de idee van de oneindigheid in het gemoed opgeroepen , maar deze is een idee die alleen door een bovenzintuiglijk vermogen , dus door de rede , kan worden gedacht .
Het is voor de verbeelding , die aan het zintuiglijk voorstelbare is gebonden , onmogelijk de oneindigheid te presenteren .
De verbeelding kan de ideeën van de rede per definitie niet presenteren ( B 115 ) .
Tegenover de ideeën van de rede verdwijnt onze verbeelding , en met haar de natuur , in onbeduidende nietigheid ( B 96 ) .
Verheven is datgene , zo definieert Kant , wat tot het besef leidt dat de natuur als presentatie van ideeën tekortschiet ( B 115 ) .

Het gevoel van het sublieme behelst daarom onlust en lust tegelijkertijd : onlust door de inadequaatheid van de verbeelding , lust omdat de rede in deze situatie juist adequaat blijkt te zijn ( B 97 ) .
De lust is hier slechts via de onlust mogelijk ( B 102 ) .
Het reflexieve oordeel heeft hier te maken met vermogens - de verbeelding en de rede - die niet met elkaar kúnnen overeenstemmen , maar wekt juist daardoor ? een gevoel ? op ? dat we een zelfstandige rede hebben ? .
Daardoor kan de Widerstreit tussen verbeelding en rede in feite als harmonisch worden voorgesteld ( B 99 ) .
Waar de verbeelding ? als het ware ? in ? een afgrond ? stort ( B 98 ) - omdat ze door de rede op gewelddadige wijze ertoe wordt gedwongen ? haar blik te richten op het oneindige , hetgeen voor haar een afgrond is ?
( B 110 ) - legt het ? eigen onvermogen het bewustzijn van een onbeperkt vermogen van hetzelfde subject ? bloot ( B 100 ) .

Bij het dynamisch sublieme ligt de zaak niet wezenlijk anders .
Kant geeft een indrukwekkende reeks voorbeelden :

? Stoutmoedig overhangende , als het ware dreigende rotspartijen , zich tegen de hemel opstapelende donderwolken die met bliksemflitsen en donderslagen naderbij komen , vulkanen met heel hun vernietigende geweld , orkanen met de door hen achtergelaten verwoesting , de grenzenloze oceaan die in wilde beroering verkeert , een hoge waterval van een machtige rivier ?

- dergelijke verschijnselen , aldus Kant , tonen een macht van de natuur die wij als natuurwezens weliswaar niet kunnen weerstaan , maar leggen tegelijk een vermogen in ons bloot om ? onszelf als onafhankelijk van de natuur te beoordelen ? .
Wij voelen dan dat onze praktische rede zelf macht heeft , dat wil zeggen los van de natuur zelf oorzaak van werkelijkheid kan zijn , waarbij de rede zich afstemt op de idee van ? de mensheid in onze persoon ?
( B 104 - 105 ) .
Kortom , bij het sublieme is het subject groot waar hij nietig is .

De idee van de mensheid

We begrijpen dat Kant tot een eenduidige lokalisering van het sublieme komt : het sublieme ligt geheel en alleen bij het subjectieve gevoel .
Niet het uitwendige object kan subliem worden genoemd , zo schrijft Kant , maar het sublieme betreft de ideeën van de rede die in het gemoed worden opgeroepen ( B 76 - 77 ) .
Het gevoel van het verhevene kennen wij door een zekere verwisseling ( Subreption ) toe aan een natuurlijk object , aldus Kant , maar draait in feite om de achting voor onze eigen bestemming , dat wil zeggen voor ? de idee van de mensheid in onszelf als subject ?
( B 97 ) .

Voor Kant is het sublieme gebonden aan een zekere beschaving van het individu .
Het sublieme bestaat erin ideeën in het gemoed op te roepen , maar dat is paradoxalerwijs pas mogelijk als de mens in zichzelf reeds ideeën heeft ontwikkeld , en wel zedelijke ideeën :

? Inderdaad zal zonder de ontwikkeling van zedelijke ideeën datgene wat wij , door cultuur voorbereid , subliem noemen , de onbeschaafde ( rohe ) mens enkel afschrikwekkend voorkomen ? .

Het ? oproepen ? van ideeën lijkt aldus niet meer dan een bewustmaking van reeds gevormde ideeën te betekenen .
De rohe natuur is bij uitstek geschikt om deze bewustmaking in gang te zetten - maar niet bij de rohe mens .
Het roemruchte voorbeeld dat Kant op gezag van de heer van Saussure ( een van de eerste verkenners van de Mont-Blanc ) geeft , is de ? overigens verstandige ? boer uit de Haute Savoie , die ? alle liefhebbers van het met ijs bedekte hooggebergte zonder bedenking gekken noemt ?
( B 111 - 112 ) .

Het esthetisch sublieme brengt ons niet rechtstreeks tot een handelen volgens de ethische wet , maar levert wel een bijdrage aan de voorbereiding daartoe .
Terwijl het schone - zoals Kants uitgangspunt luidt - ons alvast zónder enig belang bevalt , bevalt het sublieme ? door zijn weerstand tégen het belang van de zintuigen ? :

? Het schone bereidt ons voor om iets , zelfs de natuur , zonder belang lief te hebben ; het sublieme om het zelfs tegen ons ( zintuiglijk ) belang in hoog te schatten ?
( B 115 ) .

Bij het sublieme is een stemming van het gemoed aan de orde die lijkt op de stemming die bij het ethisch handelen in het spel is .
Bij dit laatste moet ? de rede de zintuiglijkheid geweld aandoen ? .
Dit geweld wordt ? in het esthetisch oordeel over het sublieme ?
? door de verbeelding zelf , als een werktuig van de rede ? , voltrokken .
De verbeelding ? berooft ?
( de privation van Burke ! ) zichzelf van haar vrijheid , maar hiervoor krijgt ze ? een uitbreiding en macht terug , die groter is dan die welke ze opoffert ?
( B 117 ) .
? Het sublieme heeft betrekking op onze denkwijze ? , zo herhaalt Kant , ? dat wil zeggen , op maximes , om het intellectuele en de ideeën van de rede de overhand op de zintuiglijkheid te bezorgen ?
( B 124 ; cursivering door Kant ) .

Maar niet alleen onze denkwijze , ook de presentatie als zodanig wordt in zintuiglijk opzicht negatief .
Kant omschrijft het sublieme als ? een abstracte wijze van presenteren ( abgezogene Darstellungsart ) , die ten aanzien van het zintuiglijke volledig negatief wordt ? .
Het gaat dan om een ? negatieve presentatie ? , van bijvoorbeeld het oneindige , die toch ? de ziel verruimt ? .
Dat is volgens Kant de strekking van het beeldverbod :

? Er is misschien geen verhevener passage in het wetboek van de joden dan het gebod : gij zult u geen beeltenis of enige gelijkenis maken , noch van wat in de hemel noch wat op aarde noch wat onder de aarde is enz. Alleen dit gebod kan het enthousiasme verklaren dat het joodse volk in zijn beschaafde ( gesitteten ) tijdperk , als het zich met andere volkeren vergeleek , voor zijn religie voelde , of de trots die het mohammedanisme inboezemt .
Precies hetzelfde geldt ook voor de voorstelling van de morele wet en de aanleg tot moraliteit in ons ?
( B 124 - 125 ) .

We zien dat het sublieme bij Kant twee geheel verschillende soorten van grenzen in het geding brengt :

1 .
Het sublieme bestaat er bij Kant in dat het hele bereik van de verbeelding en van de zintuiglijke waarneming en belangen niet alleen wordt overschreden , maar zelfs geweld wordt aangedaan .
Achter dit gegeven gaat een tweeledig proces schuil .
In eerste instantie wordt de mens door het geweld overvallen , door elkaar geschud , erschüttert .
Dit vormt een punt waarop Kant het ? gebeurtenis-denken ? nadert .
In tweede instantie betekent het sublieme bij Kant een ontologische grensoverschrijding naar het bovenzintuiglijke .
Deze grensoverschrijding betekent echter geen overschrijding van álle vermogens van het subject .
We zouden kunnen spreken van een transcendentie binnen het subject .
Immers , hoe erschüttert het subject ook wordt , het komt weer bij zijn ? positieven ? doordat zijn rede de zaak in handen neemt .
Anders dan bij Burke wordt bij Kant de rede niet overschreden , maar is deze juist hier in zijn element .
Het oneindige moge voor de verbeelding een afgrond betekenen , voor de rede is dat niet het geval .
Het oneindige wórdt gepresenteerd , zij het op negatieve wijze , zoals in het beeldverbod .
Het sublieme brengt de mens in contact met het bovenzintuiglijke , maar achter dit bovenzintuiglijke blijkt de zedelijke dimensie van de mens zelf schuil te gaan .
De grens die hier aan de orde is , ligt dus binnen het subject .
Het gaat om de grens tussen vermogens van het subject .
En analoog daaraan is het geweld waarmee het sublieme bij Kant gepaard gaat in tweede instantie slechts het geweld dat het ene deel van het subject uitoefent op het andere deel , of nog subtieler : het geweld dat een deel van het subject , daartoe gedwongen door het andere , op zichzelf uitoefent .
We kunnen Kants opvatting als een vorm van beheersingsdenken zien , waarin de rede als actor en grondslag van de beheersing wordt aangewezen .
Deze beheersing betekent echter niet dat de rede in een harmonieuze hiërarchie bóven de natuur troont , noch dat zij een harmonieus verlengstuk ván de natuur vormt , maar dat zij met geweld tegen de natuur in moet , zonder de zekerheid te hebben de natuur te kunnen onderwerpen .

2 .
Net als bij Burke is het sublieme bij Kant geen thema van een poëtica , zodat ook niet goed van een poëticale onbeheerstheid kan worden gesproken .
Het sublieme is bij Kant een esthetisch oordeel , dat bovendien bij uitstek naar aanleiding van natuurlijke fenomenen opkomt .
Kant sluit echter niet uit dat de esthetische ervaring van het sublieme naar aanleiding van kunstzinnige objecten tot stand komt .
In dit kader is de onbegrensdheid die Kant als kenmerk van het sublieme aanwijst van groot belang .
Hoewel Kant de benaming subliem wil reserveren voor een bepaald subjectief gevoel , wordt dit gevoel in zijn visie opgewekt door een onbegrensdheid of vormeloosheid aan de object-kant van onze ervaring .
Naast de zojuist genoemde grenskwestie binnen het subject , die enerzijds door een gewelddadig begin en anderzijds door de metafysische oppositie van het zintuiglijke en het bovenzintuiglijke wordt gekenmerkt , stuiten we nu ook ten aanzien van het object op een grenskwestie , en deze valt evenmin geheel en al als metafysisch af te doen .
De onbegrensdheid die bij het object wordt ? voorgesteld ? , tot aan de volledig negatieve presentatie die in het beeldverbod aan de orde is , staat voor een twijfel die ons kan overvallen aan de vorm van het waarneembare object .
Het sublieme effect komt tot stand doordat de verbeelding er niet in slaagt een vorm als begrenzing aan de verschijnselen op te leggen en op basis daarvan tot een overeenstemming met het verstand te komen .
Er wil maar geen handzaam object tot stand komen : het sublieme impliceert bij Kant dan ook evengoed een kritiek op het beheersingsdenken , althans op het ? niveau ? van verbeelding en verstand - de rede blijft onaangetast .
Duidelijk is dat de kunst op allerlei manieren op deze twijfel kan inspelen : zij kan grenzen binnen het gepresenteerde object maar evenzeer die ván het kunstobject als zodanig in twijfel trekken .
Daarmee opent zich de ruimte voor de moderne kunst .

5 .
Hegel

Hegel richt zich in zijn esthetica van meet af aan op het ? kunstschone ? .
Hij laat het natuurschone buiten beschouwing , omdat dit niet uit de geest wordt geboren ( 14 ) .
Ook het sublieme wordt door Hegel alleen met de kunst in verband gebracht , zij het dat het sublieme slechts het ? begin van de kunst ? of de ? voorkunst ? betreft , die ? hoofdzakelijk tot het morgenland behoort ?
( 393 ) .
Het sublieme staat bij Hegel voor de eerste , ? symbolische ? fase in de historische ontwikkeling van het schone .
Er is voor Hegels slechts één ontwikkeling : het is het ideaal van de schoonheid dat achtereenvolgens in drie bijzondere vormen tot verschijning komt , te weten de symbolische ( of ? sublieme ? ) , de klassieke en de romantische kunstvorm .

Wat de symbolische kunstvorm betreft redeneert Hegel als volgt : de leeuw fungeert bijvoorbeeld als symbool van de moed .
De betekenis ( de moed ) gaat dan echter de uiterlijke uitdrukking ( de leeuw ) te boven , want de moed wordt evenzeer door andere symbolen tot uitdrukking gebracht .
Anders gezegd , de idee transcendeert elke bepaalde verschijning ( 394 ) .
Nog minder correspondeert de idee met de aardse dingen wanneer het om een idee gaat die zelf nog als abstract wordt gedacht .
Hegel stelt dat in de symbolische kunstvorm de idee nog tegenóver de uiterlijke dingen en menselijke gegevenheden staat ( 390 ) .
Het symbool , zo definieert Hegel , heeft het karakter van verhevenheid , omdat de hier nog mateloze idee in de concrete verschijningen geen bepaalde vorm vindt die met haar abstracte hoedanigheid overeenkomt ( 393 ) .
Volgens Hegel wordt in de verheven kunst de betekenis nog als de geestelijke , voor zichzelf zijnde algemeenheid afgescheiden van het concrete bestaan .
In de verheven kunst wordt het concrete als het negatieve , uiterlijke en nietswaardige aangemerkt , waarin het geestelijke zijn uitdrukking wel moet zoeken , maar niet kan vinden ( 412 - 413 ) .
Als eerste voorbeeld van verheven kunst noemt Hegel de pantheïstische kunst uit India en Perzië .
Voorbeeld bij uitstek echter voor de kunst van de negatieve verhouding tussen betekenis en uiterlijkheid is voor Hegel de Hebreeuwse of joodse poëzie ( 412 , 469 en 480 ) .
Anders dan de christenen , zo meent Hegel , hebben de joden en de Turken hun God niet in zijn concrete waarheid gevat en daarom evenmin op positieve wijze kunnen voorstellen ( darstellen , 101 ) .

Hegel erkent dat Kant het sublieme en het schone ? op zeer interessante wijze ? heeft onderscheiden en dat hetgeen Kant over het sublieme zegt ? nog steeds haar belang ? heeft ( 467 ) .
Maar in feite wordt in deze passage opnieuw duidelijk waarom Hegel het sublieme in historisch en systematisch opzicht als een achterhaalde zaak beschouwt .
Wat bij Kant de negatieve presentatie heette , wordt bij Hegel de mislukte presentatie :

? Het verhevene in het algemeen is de poging het oneindige uit te drukken , zonder op het gebied van de verschijningen een object te vinden dat voor deze Darstellung passend blijkt te zijn ?
( ibid. ) .

Toch kan dit laatste alleen bezwaarlijk worden genoemd vanuit Hegels vooronderstelling , dat gepoogd werd het oneindige ( of ook : ? het absolute ? , 438 ) op ? passende ? wijze ? uit te drukken ? .
Hegels premisse is dat het in de kunst om de uitdrukking of Gestaltung van het absolute gaat .
Hegel legt de verhevenheid dan ook niet : ? zoals Kant het doet , in het louter subjectieve van het gemoed en zijn ideeën van de rede , maar in de ene absolute substantie als de te presenteren inhoud ?
( 468 ) .
Hegel baseert zijn esthetica op de opposities van zintuiglijk en geestelijk , schijn en waarheid , vorm en inhoud , uiterlijk en innerlijk , uitdrukking en betekenis , Gestaltung en Idee , Gestalt en Gehalt , realiteit en begrip , en gaat ervan uit dat de twee kanten van deze opposities tot verzoening komen ( 82 ) , dat ze in de kunst tot ? vrije , verzoende totaliteit ? worden ? bemiddeld ?
( 100 ) .
Aldus komt Hegel tot het ideaal van de (kunst)schoonheid als richtpunt van zijn esthetica .
Hij leidt de definitie van dit ideaal als volgt af : in het kunstschone gaat het om ? de Idee met de nadere bepaling wezenlijk individuele werkelijkheid te zijn ? , of andersom : om ? een individuele vormgeving ( Gestaltung ) van de werkelijkheid met de bepaling in zich wezenlijk de Idee te laten verschijnen ? .
De idee enerzijds en de individuele vormgeving anderzijds dienen op elkaar afgestemd te zijn , met andere woorden , het ideaal wordt bepaald vanuit de eis van adequatie .
Hegel vervolgt :

? Hiermee is reeds de eis uitgesproken dat de Idee en haar vormgeving als concrete werkelijkheid volledig aan elkaar adequaat zijn gemaakt .
Zo opgevat , is de Idee als adequaat aan haar begrip vormgegeven ( gestaltete ) werkelijkheid het ideaal ?
( 104 - 105 ) .

Het sublieme is volgens Hegel een onvolkomen ontwikkeling van het schone , omdat het sublieme nog slechts een ? louter zoeken ? naar het ideaal betekent ( 107 ) .
Gevonden wordt de ? voltooide eenheid van innerlijke betekenis en uiterlijke gestalte ? pas in de klassieke kunstvorm van de Grieken , omdat zij de vrije , geestelijke individualiteit in haar ? lijfelijke realiteit ? tot uitdrukking weten te brengen ( 392 ) .
In de klassieke kunstvorm wordt het ideaal van de schoonheid gerealiseerd omdat de vormgeving van de werkelijkheid adequaat is aan de idee , althans aan het op dat moment bereikte ontwikkelingsstadium van de idee .
Wat Hegel hier voor ogen heeft is de Griekse ? ontdekking ? van het vrije individu die op kunstzinnige wijze wordt gedemonstreerd in bijvoorbeeld de standbeelden van goden en mensen .

Natuurlijk houdt de ontwikkeling niet op bij dit hoogste stadium van de kunst .
In de klassieke kunstvorm wordt wel het ideaal van de schoonheid gerealiseerd , maar dit impliceert nu eenmaal een individuele vormgeving van de idee , terwijl de idee als zodanig , dat wil zeggen , de voor zichzelf vrije geest , de steeds weer bijzondere vormgeving hiervan als kunstvoorwerp overstijgt .
We weten dat de latere ontwikkeling volgens Hegel een voortgezette vergeestelijking met zich meebrengt , zodanig dat de kunst de idee van onze tijd niet meer adequaat tot uitdrukking kan brengen .

We kunnen Hegels denken van het schone gewoonweg paradigmatisch voor het metafysische denken noemen .
Niet alleen wordt in dit denken de ? totaliteit ? met behulp van een reeks van opposities ingedeeld en omsloten , opposities die juist door deze afperkende inkadering tot metafysische opposities worden ; maar ook ontbreekt binnen dit geheel van opposities elke vorm van gewelddadigheid of onbeheerstheid - er is enkel de al dan niet adequate uitdrukking .
En omdat het sublieme bij Hegel voor het nog inadequate voorstadium van het schone staat , is ook het sublieme bij hem geheel geannexeerd door de metafysica .

6 .
Nietzsche

Bij de jonge Nietzsche vormt het sublieme nog een belangrijk en zelfstandig element van de kunst .
De kunst heeft volgens Nietzsche de functie het leven draaglijk te maken en de wereld te rechtvaardigen .
Alleen de kunst vermag de afschuw over het ? ontzettende ( Entsetzliche ) ? of over het absurde van het bestaan om te buigen tot voorstellingen ? waarmee te leven valt ? .
Deze voorstellingen , aldus Nietzsche in Die Geburt der Tragödie ( 1872 ) , zijn ? het sublieme als de kunstzinnige beteugeling ( Bändigung ) van het ontzettende en het komische als de kunstzinnige ontlading van de weerzin jegens het absurde ?
( KSA 1 , 57 ; cursiveringen door Nietzsche ) .
Opvallend is dat Nietzsche niet het ontzettende als zodanig , maar juist de beteugeling ervan als subliem aanmerkt , al mogen we aannemen dat de ervaring met het ontzettende in de sublieme beteugeling wordt vastgehouden .
In Die dionysische Weltanschauung , een tekst die Nietzsche in de zomer van 1870 schreef , vinden we dezelfde omschrijving van het sublieme en het komische , maar met de toevoeging dat beide begrippen ? een stap boven de wereld van de schone schijn uit ? betekenen , omdat in beide begrippen ? een tegenspraak [ wordt ] ondervonden ? .
De erkenning van deze tegenspraak vormt voor Nietzsche de reden om aan het sublieme een zelfstandige plaats naast en zelfs boven de harmonie van het schone toe te kennen .
Voorts merkt Nietzsche hier op dat het sublieme en het komische ? tot een kunstwerk [ worden ] verenigd dat de roes nabootst , dat met de roes speelt ?
( ibid. , 567 ) .
Omdat we weten dat Nietzsche de roes met het dionysische gelijkstelt , kunnen we concluderen dat hij ook het sublieme op één lijn stelt met het dionysische .
Het apollinische daarentegen , als het principe van de individuatie , waardoor ieder ding zich van de andere afscheidt , staat in het teken van de esthetica van het schone .
Zo spreekt Nietzsche in Die Geburt der Tragödie van de door Apollo geëiste ? maat ? .
Deze staat enerzijds voor ? het zich houden aan de grenzen van het individu ? en anderzijds voor ? de esthetische noodzaak van de schoonheid ? .
Maar dit ? hele bestaan [ van de Griek ] met alle schoonheid en matiging beruste op een ondergrond van lijden ( ... ) , die hem weer door dit dionysische werd onthuld ? .
Met dit dionysische verwijst Nietzsche hier naar de ? Übermass van de natuur ?
- dus naar een zekere mateloosheid of vormeloosheid - als principe van de ? barbarenwereld ? .
Kortom , tot op zekere hoogte komt het begrippenpaar schoon - subliem bij Nietzsche overeen met het begrippenpaar apollinisch - dionysisch .
Van belang is dan dat Nietzsche het schone en het sublieme niet van elkaar gescheiden houdt , maar van een zekere interactie tussen beide elementen uitgaat .
Nietzsche onderkent bijvoorbeeld een aantal etappes , waarin de strijd tussen het dionysische en het apollinische tot ? steeds nieuwe op elkaar volgende geboorten ? heeft geleid en waarin de laatste etappe onder meer ? het sublieme en hooggeprezen kunstwerk van de attische tragedie ? het daglicht heeft doen zien ( ibid. , 40 - 42 ) .

Nietzsche keert zich tegen het directe verband dat Kant naar aanleiding van het sublieme legt tussen de esthetica en de ethiek .
Hij benadrukt dat de lust die specifiek is voor de tragische mythe in de zuiver esthetische sfeer moet worden gezocht , zonder een beroep te doen op het ? zedelijk-verhevene ? .
Het gaat Nietzsche hierbij om de vraag hoe het lelijke en het disharmonische , dat wil zeggen , de inhoud van de tragische mythe , een esthetische lust kunnen verwekken .
Zelfs het lelijke en disharmonische , aldus Nietzsche , betekenen een kunstzinnig spel , ze vormen het oerfenomeen van de dionysische kunst , zoals duidelijk wordt ? in de wonderbaarlijke betekenis van de muzikale dissonantie ? .
? Het dionysische ? , zo vervolgt Nietzsche , ? met zijn zelfs aan de pijn waargenomen oerlust , is de gemeenschappelijke geboorteschoot van de muziek en de tragische mythe ?
( ibid. , 152 ) .

Maar wat bij Hegel van meet af aan het geval is , kan ook van de latere Nietzsche worden gezegd : het sublieme sterft in schoonheid .
Het sublieme was al beteugeling en nu verliest deze ook nog haar tegenspraak .
Het esthetisch dualisme van Die Geburt der Tragödie maakt plaats voor het beroep op de ? grote stijl ? .
Wat Nietzsche de grote stijl noemt , stemt in feite overeen met het klassieke formalisme .
Bij de eerste keer dat de notie ? grote stijl ? in het oeuvre van Nietzsche voorkomt , wordt zijn gewijzigde zienswijze meteen duidelijk : ? De grote stijl .
- De grote stijl ontstaat wanneer het schone de zege over het Ungeheure behaalt ? .
Werd eerder het sublieme gedefinieerd als de beteugeling van het Entsetzliche , nu wordt een ? zege ? over het Ungeheure juist als de definitie van het schone gepresenteerd .
Dit hangt samen met de teleurstelling die bij Nietzsche inmiddels is ingetreden over de muziek , de muziek waaraan hij eerder nog het vermogen toekende door haar spel met de dissonantie uit het lelijke en disharmonische nog esthetische lust te peuren en in de pijn nog de oerlust waar te nemen .
De muziek voldoet in de ogen van de latere Nietzsche in het algemeen niet aan de vereisten van de grote stijl , terwijl de plastische kunsten daaraan gemakkelijker beantwoorden .
Wanneer we een nog breder kader aanbrengen , blijkt Nietzsche zich af te wenden van de romantische kunst in het algemeen en een voorkeur voor de klassieke kunst te ontwikkelen .
De latere Nietzsche zet dus de klassieke kunst af tegen de romantische , de plastische kunst tegen de muziek en het schone tegen het sublieme - en verkiest steeds het eerste .

Als we ten aanzien van de jonge Nietzsche de vraag stellen of hij het sublieme metafysisch denkt , komt dit in feite neer op de vraag of hij het dionysische metafysisch denkt .
En die vraag is niet eenduidig te beantwoorden .
Deze ambivalentie ligt verankerd in de bekende vraag of het dionysische in Nietzsches visie zelfstandig of enkel via het apollinische tot verschijning komt .
Is het laatste het geval , dan zou enerzijds kunnen worden opgemerkt dat de schone individuele gestalte het laatste woord heeft tegenover de mateloosheid van het oer-ene en dat aldus het metafysische denken van kracht is gebleven - terwijl er anderzijds met evenveel recht op kan worden gewezen dat de individuele gestalte voortkomt uit en een blijvende spanning ondervindt met de mateloosheid , hetgeen tevens de metafysica zou ondermijnen .
De eerstgenoemde mogelijkheid - het dionysische verschijnt als zodanig - lijkt niet zonder paradox het geval te kunnen zijn : de mateloosheid kan niet verschijnen , want elke verschijning vereist dat ten minste enige - apollinische - maatvoering wordt aangenomen .
Maar Nietzsche blijkt zich door deze paradox niet te laten verlammen .
Duidelijk is immers dat hij zowel periodes als kunstsoorten onderscheidt waarin het dionysische element minstens het zwaartepunt bezet .
Weliswaar gaat hij ervan uit dat in de Griekse tragedie beide elementen tot een eenheid komen , maar daarnaast merkt hij de muziek wel als de dionysische kunstvorm tout court aan .

Als we ten aanzien van de latere Nietzsche de vraag stellen of hij het sublieme metafysisch denkt , komt dit in feite neer op de vraag of hij de ? grote stijl ? metafysisch denkt .
In het vorige hoofdstuk hebben we gezien dat Heidegger deze vraag aanvankelijk met ? nee ? , maar later met ? ja ? beantwoordde .
Het lijkt me dat bij Nietzsche in feite beide tendensen tamelijk onbemiddeld aanwezig zijn , hetgeen een sterke spanning veroorzaakt tussen een zich willen enten op de mateloosheid van het leven enerzijds en een beroep op de krachtige gestalte-vorming anderzijds .

7 .
Besluit

We hebben een historische verkenning van het denken omtrent het sublieme doorgevoerd aan de hand van twee vragen : hoe verhoudt het sublieme zich tot het schone ?
En : hoe verhoudt het sublieme zich tot de metafysica ?
De verleiding is nu groot om op grond van deze verkenning te concluderen dat het in feite om één en dezelfde vraag gaat .
Immers , bij uitstek het schone lijkt het paradepaardje van de metafysica te vormen .
Het schone wordt gedacht met behulp van opposities als die tussen het zintuiglijke en het bovenzintuiglijke , vorm en materie , maat en mateloosheid , en wordt vervolgens toegeschreven aan die zintuiglijke en eindige vormen waarin het bovenzintuiglijke tot ? uitdrukking ? komt , het mateloze begrensd wordt enzovoort .
Aldus worden in het schone alle opposities geacht hun harmonieuze omsluiting te vinden .
Met name bij Hegel hebben we duidelijk kunnen zien dat het schone zich goed leent voor een metafysisch denken .
De schone gestalte is bij hem als het ware zelf de samenballing van de metafysica .
We dienen ons echter wel te realiseren dat het schone in het bovenstaande slechts een beperkt aandachtspunt bij een zeer beperkt aantal auteurs vormde .
Het valt dus niet uit te sluiten dat het schone op een niet-metafysische manier kan worden gedacht .
In feite hebben we in het vorige hoofdstuk reeds Heideggers respectabele , zij het beperkte poging daartoe leren kennen .
De twee vragen hebben dan ook niet geheel en al dezelfde betekenis .

Bij het sublieme hebben we echter duidelijker dan bij het schone aanwijzingen gekregen dat dit begrip een behoorlijke wrijving met de metafysica vertoont .
Weliswaar moet aan de ene kant worden erkend dat het sublieme geen systematische breuk met de metafysica inaugureert .
Want hoewel bij het sublieme de ? schone ? begrenzing wordt overschreden ( of wegvalt ) , worden beide zijden van deze grens nog steeds aangeduid met behulp van dezelfde opposities als die welke bij het schone aan de orde zijn , opposities die de mens een helder ingedeelde wereld moeten verschaffen .
Anders gezegd , de omschrijving van de gebieden waartussen de grensoverschrijding plaatsvindt , blijft metafysisch .
Aan de andere kant hebben we echter gezien dat in de wijze waarop de grensoverschrijding tot stand komt elke keer wel iets wordt aangeduid dat niet goed strookt met de metafysische afsluiting : zo wordt de mens enerzijds bestookt door de gewelddadigheid , de beroving van de zintuiglijke zekerheid of de Erschütterung , terwijl hij anderzijds van zijn kant blijft steken in de poëticale onbeheerstheid of het onvermogen de verschijnselen aan een vorm te onderwerpen .
Deze inbreuken en in-gebreke-stellingen vormen in feite een aanzet tot het denken van het sublieme als een gebeurtenis .
Weliswaar gaat bijvoorbeeld Kant ervan uit dat een dergelijke gebeurtenis voor de mens aanleiding kan vormen zich juist boven de gebeurtenis te verheffen , maar tegelijk blijven in zijn uitleg van het sublieme beide dimensies - de gebeurtenis en de zelfverheffing - naast elkaar bestaan .

VI .
Anesthetiek .
Het sublieme bij Lyotard

1 .
Inleiding

Nadat we in het vorige hoofdstuk het denken omtrent het sublieme in zijn historische ontwikkeling hebben leren kennen , zullen we nu de belangrijkste actuele interpretatie van het sublieme in beschouwing nemen , te weten die van Lyotard .
Vanaf zijn hernieuwde intrede in de filosofie in de tweede helft van de jaren ? 60 heeft Lyotard stelselmatig getracht de eigen aard van de avant-garde kunst filosofisch te doorgronden .
Discours , figure ( 1971 ) vormt een bijzonder rijke eerste neerslag daarvan .
Lyotards teksten over kunst en esthetica uit de jaren ? 70 zijn echter nog ingebed in een energetisch of libidinaal denken , dat geïnspireerd is door Nietzsche en Freud .
We zullen deze teksten buiten beschouwing laten , eenvoudigweg omdat het sublieme hierin geen rol van betekenis speelt .
De esthetica van het sublieme verschijnt in Lyotards werk voor het eerst in 1981 .
Tegelijk daarmee wordt bij Lyotard een wending zichtbaar naar wat een kritisch ontologisch denken kan worden genoemd , waarin hij zich veeleer oriënteert op Wittgenstein , Heidegger en vooral Kant .
Ongetwijfeld is Lyotard door de lezing van Kants derde Kritiek op het spoor van het sublieme gekomen .
Met het sublieme blijkt Lyotard het gezochte sleutelbegrip te hebben gevonden waarmee de avant-garde kunst kan worden begrepen - zowel de ? moderne ? als de ? postmoderne ? .
Vanaf dat moment blijft het sublieme in zijn esthetica definitief centraal staan , ook al ondergaat de interpretatie ervan de nodige verschuivingen .

Dit hoofdstuk biedt een overzicht over Lyotards verwerking van het sublieme , maar nog geen compleet beeld .
Sommige aspecten van Lyotards esthetica van het sublieme kunnen pas op zinvolle wijze in het volgende hoofdstuk op tafel worden gelegd , als de rechtstreekse confrontatie tussen Lacoue-Labarthe , Heidegger en Lyotard aan de orde is .
In dit hoofdstuk zullen we ter voorbereiding van deze confrontatie allereerst ( paragraaf 2 ) ingaan op Lyotards belangrijkste werk : Le différend ( 1983 ) .
Weliswaar besteedt Lyotard in dit boek aan de esthetica in rechtstreekse zin weinig aandacht , maar aan de ontologie van de ? gebeurtenis ? die hij er als de drijvende dynamiek van een talige wereld blootlegt , blijkt wel een esthetische dimensie toe te komen ( paragraaf 3 ) .
Omgekeerd zal uit enkele van Lyotards esthetische teksten blijken dat hij zijn esthetica van het sublieme vanaf een bepaald moment op een gebeurtenis-ontologie fundeert .
De kern van Lyotards esthetica van het sublieme blijkt te liggen bij het gebeuren van de ? materie ?
( paragraaf 4 ) .
Vervolgens is de vraag aan de orde hoe het sublieme zich in Lyotards visie verhoudt tot de techniek ( paragraaf 5 ) .
Van belang is voorts dat Lyotard een onderscheid maakt tussen drie vormen van techniek ( paragraaf 6 ) .
Inmiddels zijn we dan al verschillende keren gestuit op het begrip ? anesthesie ? , een begrip dat een blokkade voor elke esthetica lijkt te vormen .
We zullen echter zien dat Lyotard deze anesthesie juist opneemt in zijn esthetica van het sublieme ( paragraaf 7 ) .
In de slotparagraaf van dit hoofdstuk ( paragraaf 8 ) zullen we deze anesthetiek verder trachten te verduidelijken aan de hand van Lyotards opstelling tegenover het nihilisme .

2 .
De gebeurtenis in Le différend

Lyotard maakt deel uit van die filosofische beweging die het denkende subject niet meer als uitgangspunt wil accepteren .
In Le différend stelt Lyotard - in afwijking van bijvoorbeeld Descartes of in de huidige tijd Karl-Otto Apel - dat niet het denkende of reflexieve ik , maar enkel de frase en de tijd de universele twijfel doorstaan ; dit omdat de ook de twijfel slechts bij wijze van frase kan komen ( D 93 ) .
Om het eenvoudig te houden kan onder de frase ( phrase ) voorlopig de zin als element van de taal worden verstaan ( dat wil zeggen de Satz of sentence , niet de Sinn of meaning ) .
? Wat aan de twijfel ontsnapt , is dat er tenminste een frase is ?
( D 101 ) .
Dat er een frase is , gaat in Lyotards visie terug op het ? komen ? van die frase bij wijze van een gebeurtenis ( occurrence , événement ) .
Daarom is de tijd op twee verschillende manieren in het geding .
Allereerst impliceert de gebeurtenis van de frase een in ontologisch opzicht spanningsvol moment in de tijd .
De gebeurtenis ligt niet geheel en al vervat in de opeenvolgende momenten op de lineaire tijds-as van onze gewone chronologie , maar breekt deze chronologie juist open vanuit een onbepaalde ? andere tijd ? .
In de tweede plaats dient de tijd zich na het gebeuren van een frase aan in de vorm van de passage , de overgang op de gewone tijds-as naar een volgende gebeurtenis .
Noodzakelijkerwijs is er ooit een nieuwe gebeurtenis , een volgende frase , die als een aanknoping ( enchaînement ) bij de vorige frase kan gelden .
Op elk moment móet er nog gebeuren - dat wil zeggen : muss , niet soll ; Lyotard noemt de aanknoping , het ? nog een frase ? niet een ethische maar een ontologische noodzaak ( D 103 ) .
Aldus ligt de frase bij Lyotard in een ontologie vervat .

Het woord ontologie komt in Le différend in verschillende betekenissen voor .
Het is allereerst de gangbare benaming van een specifiek genre binnen de filosofie , zoals bijvoorbeeld ten uitvoer gebracht in Hegels Wissenschaft der Logik , waarin de frase wordt behandeld als een ? zijnde ?
( D 119 ) .
Maar daaraan gaat volgens Lyotard de vooronderstelling van een andere ontologie vooraf , die enkel de ? dát-kwestie ?
( D 103 ) betreft : het dát er weer een frase komt of is , het Il y a ( D 101 , 108 ) van de frase .
We kunnen deze andere ontologie een gebeurtenis-ontologie noemen .
De frase , dat is eerst het ? feit ? dat de frase het geval ( der Fall ) is , of voorzichtiger nog , de frase als das Fallende ( D 101 , 103 ) .
Lyotard duidt dit vallen , komen of gebeuren aan als het ? dat ? of quod van de frase , in onderscheid van het ? wat ? of quid van de frase : ? het komt ( il arrivé ) is niet wát er komt , in de zin waarin quod niet quid is ?
( D 120 ) .
Ook gebruikt Lyotard voor het komen van de frase het woord Ereignis , Heideggers term voor de gebeurtenis .
Lyotards gebeurtenis-ontologie is een differentiële ontologie : de frase als quid ( als zijnde ) gaat terug op het quod ( het gebeuren ) van de frase , maar dit quod is zelf geen zijnde en is dan ook in de frase als zijnde niet meer aanwezig .
Verderop zal overigens duidelijk worden dat het feit dat Lyotard van een differentiële ontologie uitgaat , niet betekent dat hij Heideggers denken van de ontologische differentie tussen het zijnde en het zijn zonder meer overneemt .

Het gebeuren van de frase , aldus Lyotard , betreft het zijn of niet zijn van de frase ( D 114 - 115 ) .
Lyotard gaat niet uit van de zekerheid dat er gebeurt , maar gaat terug naar de vraag : Arrive-t-il ?
Een correcte vertaling in het Nederlands is ? gebeurt het ? ? ,
maar omdat ? het ? hier nog geheel leeg is , zouden we ook kunnen vertalen met ? gebeurt er ? ? .
? Le cas est : Il y a , Il arrivé .
C?est à dire ( ... ) : Arrive-t-il ? ?
( D 121 ) .
Heideggers kritiek op de westerse metafysica als onto-theologie gaat voor Lyotard niet op ; bij Lyotard staat niet de ? omlijnende ? vraag ? wat is x ? ?
maar de open vraag Arrive-t-il ? voorop ( D 108 , 121 ) .
Het gaat bij Lyotard om een uiterst ? kale ? of ? lege ? ontologie .

In zijn Notice over het schrijven van Gertrude Stein wordt duidelijk waarom deze ontologie kaal moet zijn .
Wat Lyotard beoogt is : ? de frase redden ? , dat wil zeggen , de frase niet meteen prijsgeven aan een bepaald vertooggenre .
Elk genre is er immers op gericht de frase volgens zíjn regels in te kaderen en aan zíjn doeleinden te onderwerpen .
Het gaat erom de frase te laten komen , te laten zijn : ? La laisser être ?
( D 105 ) .
Verderop verbindt Lyotard aan deze ontologie een ethische dimensie : ? men weet nooit wat de Ereignis is .
( ... ) .
Het onrecht bestaat er altijd in erop te anticiperen , dat wil zeggen de Ereignis te verbieden ? .

Het gebeuren van een frase wordt door Lyotard ook wel een ? presentatie ? genoemd .
Daarbij gaat het niet om de inhoud ( het quid ) van de presentatie , maar enkel om het tegenwoordig of aanwezig stellen op zich ( het quod ) : ? Een presentatie ( ? ) is de gebeurtenis van haar ( ongrijpbare ) presentie ?
( D 96 ) .
Lyotard maakt een onderscheid tussen de presentatie en de representatie van een frase .
De presentatie of het gebeuren van een frase is op zichzelf ongrijpbaar , het gaat immers om een komen vanuit een andere dimensie .
De presentatie kan enkel naderhand ter sprake worden gebracht , dat wil zeggen gerepresenteerd .
Er wordt dan bijvoorbeeld gezegd : de frase die zojuist gebeurde , bestond erin dat B door A werd uitgenodigd het onderwerp x toe te lichten .
Dit betekent dat de eerdere frase wordt gesitueerd in het ? universum ? dat wordt gevormd door de zender , geadresseerde , referent en betekenis .
Representeren is situeren ( D 101 ) .
De presentatie of het gebeuren als zodanig daarentegen is onmiddellijk .
De presentatie presenteert een universum , maar wordt niet tegelijk in datzelfde universum gesitueerd ( D 109 ) .
De presentatie situeren is slechts mogelijk door middel van een tweede , representerende frase , maar die frase zelf komt opnieuw als een presentatie , die weer pas naderhand kan worden gerepresenteerd , enzovoort .
De auto-presentatie is onmogelijk .
En de representatie haalt de presentatie nooit in .

Aan het eind van zijn eerste Notice over Kant merkt Lyotard kritisch op dat bij Kant een verdringing van de presentatie onder de representatie plaatsvindt , dat de kwestie van het Il y a wordt vergeten ten gunste van de vraag wát er is ( D 101 ) .
Aan deze verdringing ligt bij Kant een filosofie van de vermogens van het subject ten grondslag , aldus Lyotard .
Ofschoon Kant niet van frasen maar van voorstellingen spreekt , is duidelijk dat hij de presentatie van een voorstelling als een zaak van de vermogens van het subject beschouwt .
Lyotard stelt daartegenover dat het subject geen presentaties , maar slechts representaties kan ? hebben ?
( D 100 ) .
Eerst is er het getroffen worden door ( het gebeuren van ) de frase - en de frase komt niet van het subject ( D 99 ) - en pas daarna kunnen er vermogens aan de slag om deze gebeurtenis te situeren .
Bij andere filosofen neemt dit verdringen of vergeten weer andere vormen aan .
Zo leest Lyotard de bepaling waarmee Hegel in de Wissenschaft der Logik zijn dialectiek op gang brengt , namelijk dat het zijn in zekere zin niet is , als de erkenning dat de presentatie niet tegelijk weer wordt gepresenteerd .
In deze bepaling zelf echter , die op de negatie stoelt , wordt het zijn ( de presentatie ) reeds als een te situeren zijnde opgevat .
Volgens Lyotard geldt in het algemeen dat de presentatie als zodanig ? in de Lethe wordt gedompeld ?
( D 118 ) .
De presentatie als een situering - als een representatie - behandelen wordt door Lyotard ? de metafysische illusie ? genoemd ( D 96 ) .
Aldus komt Lyotard tot een kritiek op het representatie-denken van de metafysica , door te wijzen op de presentatie die eraan voorafgaat .

Lyotards diagnose dat de filosofie de presentatie vergeet of verdringt en enkel de representatie erkent , lijkt op Heideggers theorema van de zijnsvergetelheid in de westerse metafysica .
Lyotard gaat expliciet in op de vraag of de presentatie ? het zijn ? kan worden genoemd .
Hij beantwoordt deze vraag niet zonder meer negatief , maar brengt wel een belangrijke correctie aan : de presentatie is één presentatie , aldus Lyotard .
? Het zijn zou dan een geval zijn , een gebeurtenis , het ? feit ? dat het ? valt ? ? .
Aan de orde is niet ? hét zijn , maar één zijn , één keer ?
( D 109 ) .
Met andere woorden , aan de orde is niet de differentie van ieder zijnde met telkens weer hetzelfde Zijn , dat aldus nog een eenheid achter alle zijnden zou waarborgen , maar de differentie die met iedere komst zijn beslag krijgt zónder dat we weten dat de andere pool van de differentie elke keer dezelfde is .
We weten alleen dat er een differentie is , telkens weer .
Waar Heidegger voor de presentatie de metafoor van de Lichtung gebruikt , wordt deze metafoor door Lyotard dan ook net een ? slag ? gewijzigd , door er de telkens singuliere ? blikseminslag ? van te maken .
Lyotard beroept zich niet op de clairière , het Franse woord voor Lichtung , maar op de éclair ( bliksemflits ) : ? Mais l?éclair a lieu , - il éclaire , éclate dans le néant de la nuit , de la nuée , du ciel bleu ?
( D 116 ) - out of the blue , zeggen we tegenwoordig in Nederland .

Meer in het bijzonder vertoont Lyotards frasen-ontologie een zekere verwantschap met het denken van de gebeurtenis ( Ereignis ) dat bij de latere Heidegger tot ontwikkeling komt .
Op dit punt maakt Lyotard echter een kritische opmerking ten aanzien van de bestemming die Heidegger zich bij de Ereignis indenkt .
Volgens Lyotard moet de presentatie niet worden beschouwd als een Es gibt , althans , indien we dit moeten begrijpen als een acte de donation afkomstig van een Es en bestemd voor ons , mensen .
Voor Heidegger is de geadresseerde van de gave de mens , die in het luisteren naar de gave zijn bestemming als mens vervult , aldus Lyotard .
Echter :

? Het Il y a vindt plaats , het is een gebeurtenis ( Ereignis ) , maar het presenteert niet iets aan iemand , het presenteert zichzelf niet en het is niet het presente , noch de presentie .
Voorzover een presentatie in een frase kan worden uitgedrukt ( kan worden gedacht ) , wordt ze als gebeurtenis gemist ?
( D 115 ) .

We zagen reeds dat de gebeurtenis niet datgene betreft wát aanwezig wordt gesteld ( quid ) , maar dát er aanwezig wordt gesteld ( quod ) .
De presentatie ís niet aanwezig , maar is het aanwezig stellen .
De presentatie presenteert zichzelf niet , maar kan slechts worden gerepresenteerd - en daarmee gemist .
Dit uitgangspunt betekent tevens dat de gebeurtenis of presentatie als zodanig geen adressering kent .
Iemand kan zich voor het quod van de frase wel ontvankelijk opstellen , maar niemand is de geadresseerde van het quod ; pas in het quid worden geadresseerden aangewezen .
De presentatie van de frase impliceert volgens Lyotard nog helemaal niets met betrekking tot een mens of tot welk subject dan ook , niet als geadresseerde of luisteraar , en overigens ook niet als afzender of spreker .
Het is niet eens zeker dat de frase deel uitmaakt van de menselijke taal .
Dat is de reden waarom het beter is ? phrase ? niet met ? zin ? vertalen , maar met het meer onbepaalde ? frase ? .
Voor Lyotard is bijvoorbeeld ook de stilte of de opgetrokken staart van de kat een frase ( D 105 , 117 ) .

3 .
De aisthèsis

Hoewel het gebeuren van de frase niet zonder meer voor de mens is bestemd , treedt in de frasen-ontologie van Le différend toch een gevoelsmatige aandoening en daarmee een bepaalde esthetica binnen .
Lyotard bespreekt drie principieel verschillende situaties waarin het gevoel van eminent belang blijkt te zijn :

1 .
Het kritieke ontologische geval .
Het gebeuren van de frase , zo zagen we , brengt de vraag naar het zijn of niet zijn van de frase in het geding .
Deze vraag , zo vervolgt Lyotard , ? wordt opgeroepen door een gevoel ( sentiment ) : er kan niets meer gebeuren .
( ... ) .
Dit gevoel is de angst of de verbijstering : er is iets en niet niets ?
( D 115 ) .
Altijd weer dreigt het niets : dat er geen frase meer komt .
Maar ooit komt er weer een frase .
De dreiging van het uitblijven van frasen of juist het gebeuren ervan kan worden gevoeld .

2 .
Het kritieke historische geval .
Iets ? vraagt ? om onder woorden te worden gebracht , maar kan in de op dat moment bestaande genres feitelijk niet tot uitdrukking worden gebracht .
Ook van dit geval zegt Lyotard dat het door het gevoel wordt geregistreerd ( D 122 ) .
- Lyotard noemt bijvoorbeeld Marx als degene die op grond van een dergelijk gevoel voor het eerst heeft getracht een genre te ontwikkelen waarmee het perspectief van de arbeider onder woorden kan worden gebracht ( D 246 - 247 ) .

3 .
In de derde plaats is er het actuele conflict tussen diverse reeds tot wasdom gekomen genres .
Een dergelijk conflict betekent in feite een ? langs elkaar heen praten ? , omdat de genres , bijvoorbeeld de wetenschap en de kunst , in de visie van Lyotard op dezelfde wijze van elkaar verschillen als de taalspelen van Wittgenstein of de paradigma?s van Kuhn .
Ook dit conflict uit zich volgens Lyotard primair in het gevoel - in de verwoording wordt immers het pleit al gauw door één van de betrokken genres gewonnen .

Deze drie gevallen waarin het gevoel wordt aangesproken , maken tevens precies de drie voornaamste varianten uit van wat Lyotard het geschil ( le différend ) noemt , het conflict tussen twee vormen of momenten van de taal die niet onder dezelfde regels vallen ( o.a. D 9 en D 29 ) .
Kortom , het ? element ? van Le différend is het gevoel .

Het gevoel verwijst naar de esthetica .
De door Lyotard bij het eerste geval genoemde angst en verbijstering zijn gevoelens die sinds Burke kenmerkend worden geacht voor de esthetica van het sublieme .
In Le différend legt Lyotard dus een verband tussen het Arrive-t-il ? als het cruciale moment van zijn frasen-ontologie enerzijds en de esthetica van het sublieme anderzijds .
In een verbale vergelijking merkt Lyotard dan ook op dat Kant met het Erhabene gelijk heeft tegenover het Aufgehobene van Hegel ( D 118 ) .
Het ? verhevene ?
( het sublieme ) bergt meer waarheid in zich dan de dialectische ? opheffing ? , omdat de met het sublieme gegeven discrepantie of heterogeniteit overeenstemt met de ontologie van de gebeurtenis , van de presentatie , terwijl de eenheid en verzoening van de ? opheffing ? pas in de representatie kan worden bereikt .
Op andere plaatsen trekt Lyotard een nog bredere conclusie , die het sublieme met alle varianten van het geschil in verband brengt : het sublieme omvat ? een geschil in het gevoel ? en is tevens ? een gevoel van het geschil ?
( LS 10 , Ap 60 ) .

Maar het gevoel is niet noodzakelijkerwijs met de bijzondere esthetica van het sublieme verbonden .
We dienen dan ook eerst de relatie tussen het gevoel en de esthetica in het algemeen in beschouwing te nemen .
Het gevoel blijkt bij Lyotard zelfs niet enkel te verwijzen naar de esthetica in de zin van : betrokken op kunst , of op het schone en het sublieme als esthetische categorieën in de beperkte zin .
Lyotard grijpt vaak terug op de meer fundamentele term aisthèsis .
Aisthèsis ( letterlijk : gewaarwording ) staat bij Lyotard voor het ? getroffen worden ? in het algemeen , zoals dat gevoelsmatig wordt geregistreerd .
Onder deze aisthèsis valt niet alleen de ? esthetica ? , maar ook de zintuiglijke waarneming zoals we die normaliter met de totstandkoming van kennis in verband brengen .
In deze laatste zin opent bijvoorbeeld Kant zijn verhandeling over kennis in de Kritik der reinen Vernunft nog met een transcendentale Ästhetik .
Het Duitse woord voor aisthèsis is Empfindung .
Kant legt in zijn ( latere ) Kritik der Urteilskraft uit dat het woord Empfindung twee verschillende betekenissen kan hebben .
Allereerst is er de Empfindung in de zin van ? de voorstelling van een zaak ( door de zintuigen , als een tot het kenvermogen behorende receptiviteit ) ? , een voorstelling die ? op het object ? wordt betrokken .
Empfindung betekent dan ? een objectieve voorstelling van de zintuigen ? .
Dit betreft dus de zintuiglijke gewaarwording die een bijdrage levert aan onze kennis van de dingen .
In de tweede plaats is er , zo vervolgt Kant , de Empfindung in de zin van ? een bepaling van het gevoel van lust en onlust ? ;
hier wordt de voorstelling ? enkel op het subject betrokken ? .
Kant spreekt in dit geval van de ? subjectieve Empfindung , waardoor geen voorwerp wordt voorgesteld , dat wil zeggen het gevoel ?
( KdU , B 8 - 9 ) .
De esthetica in de moderne zin , die van het schone en het sublieme , stoelt bij Kant op dit subjectieve gevoel - overigens : voorzover daaraan wel een aanspraak op ( ? intersubjectieve ? ) algemeenheid wordt verbonden .

Lyotard neemt de aisthèsis of Empfindung in haar volle breedte .
Hij trekt geen scheidslijn tussen de beide door Kant onderscheiden betekenissen .
Weliswaar vertaalt hij Empfindung in de eerste betekenis wel met sensation en in de tweede betekenis met sentiment .
Maar dit neemt voor Lyotard niet weg dat ook de ? objectieve ? gewaarwording ( sensation ) ? subjectief ? wordt gevoeld ( als sentiment ) .
En niet alleen de gewaarwording ( die overigens reeds als een vorm van denken moet worden beschouwd ) , maar élk denken wordt in Lyotards interpretatie van Kants filosofie vergezeld door een gevoel .
Immers , de ? huishouding ? die de diverse vermogens gezamenlijk onderhouden , impliceert volgens Lyotard dat elk van hun handelingen , dus elke denkactiviteit , begeleid wordt door één bijzonder vermogen , namelijk het reflexieve oordeelsvermogen .
En van dit reflexieve oordeelsvermogen ( door Lyotard ook wel kortweg de reflectie genoemd ) zegt Kant dat het zich op het gevoel van lust en onlust oriënteert .
Lyotard legt uit dat de reflectie een heuristisch en een tautegorisch aspect kent .
Bij een gegeven uitspraak dient de reflectie allereerst het ? domicilie ? ervan te zoeken , te bepalen waar de uitspraak thuishoort , dat wil zeggen onder welk vermogen ze valt .
Slechts door deze heuristische activiteit kan de reflectie kritisch zijn , dat wil zeggen scheidslijnen trekken tussen de domeinen van de diverse vermogens .
Maar of een bepaald vermogen daadwerkelijk de jurisdictie heeft over de voorgelegde uitspraak wordt niet door dat vermogen zelf beslist , maar door het reflexieve oordeelsvermogen , dat zich hierbij laat leiden door het gevoel .
Nu , met dat gevoel is iets opmerkelijks aan de hand .
Lyotard noemt het gevoel tautegorisch .
Dat wil zeggen : ? de lust of de onlust is tegelijk een ? toestand ? van het gemoed en de ? informatie ? die het gemoed over zijn toestand ontvangt ?
( LS 16 - 17 ) .
Deze tautegorie wordt door Lyotard doorgetrokken naar de Empfindung in beide genoemde betekenissen , dat wil zeggen naar de aisthèsis in het algemeen : ? De aisthèsis signaleert waar de ? geest ? zich op de schaal van affectieve tinten bevindt ?
( LS 23 ) .
? La sensation ( ou le sentiment ) ? , zegt Lyotard nu samennemend , ? is tegelijkertijd de toestand van het denken en de melding aan het denken over zijn toestand door deze toestand ? .
We hebben te maken met ? de volmaakte coïncidentie van het voelende en het gevoelde ?
( LS 24 ) .
? Bij iedere gelegenheid voelt het denken zich ?
( LS 26 ; cursivering door Lyotard ) .
De aisthèsis is voor Lyotard zo belangrijk omdat het denken volgens hem eenvoudigweg niet zonder kán .

Het denken is dan ook niet absoluut , maar afhankelijk .
De aisthèsis onderwerpt het denken aan een ? conditie ? , in beide betekenissen van dit woord : aan een voorwaarde en aan een toestand .
Anders gezegd , de aisthèsis bergt bij Lyotard twee soorten ontvankelijkheid in zich : die voor het getroffen worden , van ? buitenaf ? , door het andere van het denken , en die voor het zich oriënteren , innerlijk , in het ? hart ? van het denken , op het gevoel , op dat wat anders is dan denken - althans volgens de ? rationalistische ? visie op wat denken is .

Lyotard houdt deze twee soorten van ontvankelijkheid niet altijd strikt uit elkaar .
Positief gesteld betekent dit dat Lyotard de esthetica als verkenning van het innerlijke reflexieve voelen dicht bij de aisthèsis in de engere zin van getroffen worden houdt .
En dat maakt het voor hem mogelijk in de esthetica de gebeurtenis-ontologie door te trekken .

We kunnen dit nog op een andere manier toelichten .
In het vorige hoofdstuk hebben we vermeld dat de aisthèsis waarop Kant teruggrijpt drie elementen omvat : de zintuiglijke gewaarwording , de voorstelling die daarbij gevormd wordt en het gevoel .
Lyotard wil echter - gegeven zijn kritiek op het representatie-denken - de status van de voorstelling zo veel mogelijk terugdringen .
Daar waar hij ter ondersteuning van zijn eigen visie nog Kant weergeeft , kan Lyotard er niet omheen dat de reflectie nu eenmaal heen en weer gaat tussen verschillende soorten voorstellingen .
Maar wel kan hij er de nadruk op leggen dat de reflectie zich hierbij laat leiden door het gevoel .
Zo komt het zwaartepunt in Lyotards uitleg van de aisthèsis te liggen bij de gewaarwording en het gevoel .
Ook zouden we kunnen zeggen dat Lyotards belangstelling vooral uitgaat naar die aisthèsis die geen afgeronde voorstelling oplevert , hetgeen door het gevoel wordt geregistreerd .
Hiermee spreken we in feite over de aisthèsis van het sublieme .

In het vorige hoofdstuk is duidelijk geworden dat de geschiedenis van het denken over sublieme twee verschillende benaderingen van het sublieme naast elkaar vertoont : a ) het sublieme confronteert de gewone wereld met een andere wereld ; b ) het sublieme doet zich voor bij wijze van een schokkende gebeurtenis .
We begrijpen dat Lyotard vooral bij de tweede benadering aansluit .
Ook in dit kader is zijn nadruk op de gewaarwording en het gevoel begrijpelijk , omdat deze twee elementen de grootste affiniteit tonen met de gebeurtenis .

In de opstelling tegenover de esthetica lijkt er op het eerste gezicht een groot contrast te bestaan tussen Lyotard en Heidegger .
In de ogen van Heidegger is de esthetica niets anders dan de op de kunst en het schone toegespitste metafysica , die door het denken dient te worden overwonnen .
Zoals we in hoofdstuk 4 gezien hebben , weigert Heidegger dan ook het kunstwerk op te vatten als een ? object ? van de ? gevoelstoestand ? van het ? subject ? .
Meer in het bijzonder bleek Heidegger zich te verzetten tegen het herleiden van de kunst tot de aisthèsis , ? het zintuiglijke vernemen ? of ? beleven ?
( erleben ) .
En nu blijkt dat Lyotard er over het algemeen geen probleem in ziet zijn poging om iets over kunst te zeggen als esthetica aan te duiden en dat hij daarbij bovendien precies de invalshoek van de aisthèsis , van het zintuiglijke vernemen en de gevoelstoestand kiest ( al zou hij het woord Erlebnis vermijden , daar de levensfilosofie of het vitalisme hem even vreemd is als Heidegger ) .

Lyotards denken van de aisthèsis is echter geen esthetica in de door Heidegger gewraakte zin .
Het kunstwerk is bij Lyotard geen object dat de mens zich - in de belevenis of gevoelstoestand - toeëigent , maar een zaak die een gebeurtenis doorgeleidt .
En het gevoel is bij Lyotard niet enkel de wijze waarop het kunstvoorwerp door de mens wordt geapprecieerd en beoordeeld , maar ook het medium waarin de ontsnapping van de presentatie of gebeurtenis wordt geregistreerd .
Kortom , Lyotards ? esthetica ? heeft niets te maken met het beheersingsdenken van de metafysica .

4 .
Het onpresenteerbare : van de idee naar het gebeuren van de materie

Lyotards opvatting van het sublieme is niet zonder accentverschillen , maar aan één stelling houdt hij steeds vast : hij herkent de aloude esthetica van het sublieme bij uitstek in de moderne kunst van de avant-gardes - ? het is in de esthetica van het sublieme dat de moderne kunst ( de literatuur inbegrepen ) haar domein vindt en de logica van de avant-gardes haar axioma?s ?
( PE 24 ) .
Het gaat Lyotard inderdaad om deze ? logica ? , dat wil zeggen om de steeds hernieuwde beweging waarmee de avant-gardes alles wat op een bepaald moment in de kunsten gegeven is in twijfel durven te trekken .
Nu hebben zich feitelijk sinds het eind van de 19e eeuw zeer verschillende avant-garde stromingen voorgedaan .
Behalve met de tendens naar voortdurende vernieuwing binnen de kunst als zodanig wordt het begrip avant-garde paradoxaal genoeg ook wel vereenzelvigd met het idee om de kunst , of in elk geval de afstand tussen de kunst en het ? gewone ? leven , op te heffen .
In een dergelijke opheffing is Lyotard niet geïnteresseerd , evenmin als bijvoorbeeld Adorno .
De avant-garde in de kunst staat bij Lyotard voor ? het kunstzinnige experiment ?
( PE 17 ) , of liever - want fundamenteler - voor het ? steeds opnieuw onderzoeken van de regels van de kunst ?
( PE 20 ) .
Volgens Lyotard komt bij Cézanne , Schönberg en Joyce de inzet van respectievelijk de schilderkunst , de muziek of de literatuur ter discussie te staan en wordt de geadresseerde gedwongen zich de vraag te stellen waarin de schilderkunst etc. bestaat ( D 201 ) .
Lyotard wil in de eerste plaats deze avant-garde kunst verdedigen en vanuit het sublieme begrijpen .
Tegen de achtergrond daarvan is het onderscheid tussen het modernisme en het postmodernisme in de kunsten voor hem van secundaire orde , daar ook het modernisme volgens hem in het teken staat van het sublieme .

Maar ook al vormt de koppeling van het sublieme aan de avant-garde een constante in Lyotards denken , in zijn interpretatie van het sublieme treedt niettemin minstens één aanzienlijke verschuiving op .
Deze verschuiving ?
waarmee tevens Lyotards fundamentele herijking van de esthetica van het sublieme in zicht komt ?
treedt duidelijk in het licht wanneer we twee teksten van Lyotard over het sublieme met elkaar vergelijken .

Beantwoording van de vraag : wat is het postmoderne ?

De interpretatie van het sublieme in termen van een gebeurtenis - waarop we in de voorgaande paragrafen van dit hoofdstuk geanticipeerd hebben - treedt bij Lyotard in feite niet meteen naar voren .
In ? Réponse à la question : qu?est-ce que le postmoderne ? , de eerste tekst van Lyotard waarin het sublieme een centrale rol speelt , oriënteert hij zich nog volledig op het door Kant aangereikte thema van de discrepantie tussen zintuiglijke voorstelling en idee .
Lyotard geeft enkel Kants esthetica van het sublieme weer : het sublieme doet zich voor wanneer de verbeelding er niet in slaagt een aanschouwelijke presentatie van een object te leveren , en dit is aan de orde wanneer dit object moet overeenstemmen met een idee van de rede .
Lyotard noemt als voorbeelden van deze ideeën ? de wereld ( de totaliteit van wat is ) ? , ? het enkelvoudige ( het ondeelbare ) ? , ? het absoluut grote ? en ? het absoluut machtige ? .
Er is geen presentatie van deze ideeën mogelijk , ? we kunnen ze onpresenteerbaar noemen ?
( PE 25 - 26 ) .
Van deze weergave van het sublieme bij Kant stapt Lyotard rechtstreeks over naar de avant-garde kunst : ? Ik noem de kunst modern , die haar ? kleine techniek ? , zoals Diderot zei , eraan wijdt te presenteren dat er iets onpresenteerbaars is ?
( à présenter qu?il y a de l?imprésentable , PE 26 ; cursivering door mij , FvP ) .
De moderne schilderkunst presenteert vanzelfsprekend iets , ? maar op negatieve wijze , zij zal dus de figuratie of de representatie ontwijken , zij zal ? wit ? zijn zoals een vierkant van Malevitsj ? .
Het gaat erom ? door middel van zichtbare presentaties toespelingen te maken op het onpresenteerbare ? .
Dit onpresenteerbare is voor Lyotard echter wél denkbaar en heeft dus kennelijk de status van de kantiaanse idee : ? Laten zien dat er iets is dat men kan denken ( concevoir ) maar niet zien ( voir ) noch laten zien : dat is de inzet van de moderne schilderkunst ?
( PE 26 - 27 ) .
En het postmodernisme , zo voegt Lyotard toe , is eenvoudigweg het modernisme in zijn voortdurende staat van geboorte ( PE 28 ) .

Ook buiten de woordspeling tussen voir en concevoir komt deze laatste , aan het begrip en het conceptuele gerelateerde term terug : Lyotard beroept zich op ? de sublieme betrekking van het presenteerbare met het denkbare ( concevable ) ?
( PE 28 ) en acht het onze taak ? toespelingen uit te vinden op het denkbare dat niet kan worden gepresenteerd ?
( PE 32 ) .
Deze uitleg van Kants esthetica van het sublieme impliceert dat Lyotard aan de avant-garde kunst , die op deze esthetica gebaseerd zou moeten zijn , een sterk conceptuele invulling geeft .

Reeds op basis van Kants esthetica van het sublieme kan Lyotard scherp afstand nemen van Habermas ? afkeurende uitlatingen over het postmodernisme .
Het postmodernisme opteert volgens Habermas voor een kunst die geen bijdrage meer levert aan het intersubjectieve discours in de leefwereld , dat wil zeggen aan het project van de Verlichting .
Maar door deze bijdrage te eisen , ziet Habermas het belang van de onpresenteerbaarheid over het hoofd .
Niet voor niets erkent Kant dat een sensus communis ( gemeenschappelijke zin ) wél voor het schone , maar niet voor het sublieme mag worden verondersteld .
De kunstopvatting van Habermas komt niet eens toe aan het ? modernisme ? , want ook daar was sprake van een avant-garde en van het sublieme .
De esthetica van Habermas is die van het schone gebleven , aldus Lyotard ( PE 27 ) .

Overigens staat het woord ? presentatie ? hier - en ook verderop - niet meer voor de presentatie in de zin van Le différend , dat wil zeggen het quod van de gebeurtenis , maar voor de Darstellung en vormgeving van wat waarneembaar is ( zie ook I 148 ) .
Het is niet meer de presentatie als zodanig die ontsnapt , niet present kan worden gesteld , onpresenteerbaar is - het is nu de ? zichtbare ? presentatie die de ? toespeling maakt ? dus presenteert dat er iets onpresenteerbaars is , kortom , nu ontsnapt er iets áán de presentatie .
Lyotard benadrukt niet meer dat de presentatie ? niet het presente is , noch de presentie ? , maar spreekt nu juist van de presentie die zich aan de presentatie en de betekenisgeving onttrekt ( I 97 ) , een presentie dus die zich aan het aanwezigheidsdenken onttrekt .
Deze terminologische verschuiving betekent echter geen inhoudelijke wijziging , want de stelling dat iets in het presente niet present is blijft gehandhaafd .

Het sublieme en de avant-garde

In ? Le sublime et l?avant-garde ? verwijst Lyotard opnieuw naar Kant als inspiratiebron , maar geeft hij op een beslissend punt de voorkeur aan Heidegger en Burke , en wordt zijn esthetica van het sublieme wezenlijk anders .
De invalshoek die nu bij Lyotard centraal komt te staan is ? het vraagstuk van de tijd , van het Arrive-t-il ? ? ,
een vraagstuk waarvan Lyotard vaststelt dat het ? geen deel uitmaakt van Kants problematiek ?
( I 110 ) .
Lyotard sluit aan bij het essay van de Amerikaanse schilder Barnett Newman dat de titel draagt ? The Sublime is Now ? .
In Lyotards interpretatie is het ? nu ? waarop Newman doelde niet het ? tegenwoordige ogenblik ? als een moment op de diachrone lijn van verleden naar toekomst , een moment dat tot de drie klassieke , door het bewustzijn geconstitueerde ? ek-stasen ? van de tijd behoort .
De schilder die voor zijn lege doek staat , heeft veeleer te maken met een nu dat aan zijn greep ontsnapt , met ? een gebeurtenis ( événement ) , een voorval ( occurrence ) , wat Martin Heidegger ein Ereignis noemde ?
( I 102 ) .
Volgens Lyotard doet reeds Burke in zijn esthetica recht aan het gebeurtenis-karakter van het sublieme .
Er is bij Burke immers allereerst de terror , verbonden met de privatie ( de beroving : van het licht , van de dingen etc. ) , door Lyotard geïnterpreteerd als de dreiging van het niet meer gebeuren : ? Wat schrik aanjaagt , is dat het het Gebeurt dat niet gebeurt , ophoudt te gebeuren ? .
Maar tevens is er de suspense , de opschorting van deze dreiging , die een delight oproept .
De kunsten kunnen zich volgens Lyotard in het verlengde van de sublieme esthetica van Burke toeleggen op het verrassende en choquerende .
? De schok ( choc ) bij uitstek ? , aldus Lyotard , ? is dat Er ( iets ) Gebeurt in plaats van niets , dat de privatie wordt opgeschort ?
( I 112 ) .

Lyotard maakt een onderscheid tussen de institutionele en de onbepaalde reflectie .
Er is enerzijds de institutionele overlevering van de filosofie , van de schilderkunst en andere disciplines , die zich met haar scholen , systemen , theorieën , programma?s en projecten richt op de reflectie over wat reeds ontvangen is en tracht te bepalen wat het wel of niet is geweest .
Al deze activiteit berust anderzijds echter op de vooronderstelling dat er iets ? te bepalen blijft dat nog niet was bepaald ?
- en ? men kan ook vragen naar deze ? rest ? , het onbepaalde laten komen als vraagteken ? .
We begrijpen dat de institutionele reflectie het quid betreft , de onbepaalde reflectie het quod .
Het is nu de eerste soort van reflectie die door Lyotard als denken ( pensée ) wordt aangeduid .
Maar : ? De eenvoud van de gebeurtenis kan slechts met lege handen worden benaderd .
Wat men denken noemt , moet worden ontwapend ?
( I 102 - 103 ) .
Onder een dergelijk te ontwapenen denken valt nu ongetwijfeld ook het denken van de idee bij Kant .
De idee is of laat immers geen rest , maar omvat een totaliteit of iets absoluuts .
De idee omschrijft het bovenzintuiglijke zoals dat door de rede kan worden gevat .
Newman echter , aldus Lyotard , zocht het sublieme in het hier en nu .
Lyotard trekt een conclusie die dwars tegen Kant ingaat :

? Het onuitdrukbare zetelt niet in een daarginds , een andere wereld , een andere tijd , maar hierin : dat er ( iets ) gebeurt .
In de bepaling van de schilderkunst is het onbepaalde , het Het gebeurt , de kleur , het schilderij .
De kleur , het schilderij is als voorval , als gebeurtenis niet uitdrukbaar , en precies hiervan heeft het te getuigen ?
( I 104 - 105 ) .

Op soortgelijke wijze onderscheidt Lyotard de wijze waarop de avant-garde kunst op het sublieme inspeelt van de manier waarop dat in de romantiek gebeurde .
De romantiek is volgens Lyotard gekenmerkt door de nostalgie naar een verloren oorsprong of doel .
Dit betekent dat de romantiek het onpresenteerbare in de verte zoekt .
In het onderwerp van het schilderij trachten de schilders deze relatie met een andere wereld nog weer te geven .
De avant-gardes daarentegen , zo vervolgt Lyotard , zoeken het onpresenteerbare ? dichterbij , in de materie zelf van de artistieke arbeid ? .
Kant en de romantiek staan in hun beroep op een ? andere ? wereld voor Lyotard kennelijk dicht bij elkaar .
Lyotard construeert hier overigens een glijdende schaal : Caspar Friedrich is romantisch , Cézanne is het al minder en Mondriaan bijna niet .
Evenzo geldt voor de schrijvers : ? Baudelaire is nog romantisch , Joyce is het nauwelijks en Gertrude Stein nog minder ?
( I 138 ) .

Lyotards beroep op de kleur bergt opnieuw een kritiek op Kant in zich .
Ook Kant duidt kleur en klank als ? materie ? aan , maar volgens hem laat de ? materie ? van de Empfindung - anders dan de ? vorm ?
- geen aanspraak op algemeenheid toe .
Daarom is de materie voor Kant geen zaak van de esthetica , niet van het schone , noch van het sublieme .
Voor Lyotard daarentegen gaat het nu juist om de ( ongevormde ) materie , die bijvoorbeeld tot de ? kleurgewaarwordingen ( sensations colorantes ) ? van Cézanne leidt ( I 113 ) .
Lyotard stelt dat :

? de inzet van de kunsten , vooral van de schilderkunst en de muziek , niets anders kan zijn dan het benaderen van de materie .
Met andere woorden , het benaderen van de presentie ?
( I 151 ) .

Zonder twijfel is Lyotard op dit punt schatplichtig aan Merleau-Ponty .
Hoewel Merleau-Ponty in zijn werk over de schilderkunst het woord ? materie ? niet gebruikt , merkt hij daar in zijn kritiek op Descartes op dat de kleur een ? diepere ? opening naar de dingen biedt dan de tekening als weergave van de vorm van de dingen .
De kleur , zegt Merleau-Ponty , schept op eigen kracht ? identiteiten , verschillen , een textuur , een materialiteit , een iets ? .
Vormelijke aspecten als de tekening en het perspectief moeten wat Merleau-Ponty betreft samen met de kleur in een ? ruimer ontologisch vermogen ? worden ingebed .
- Op de kwestie van ? materie ? en ? vorm ? kom ik in het volgende hoofdstuk uitvoerig terug .

De kleur is voor Lyotard niet een eigenschap , kwaliteit of attribuut van de materie , van bijvoorbeeld de verfstof als substantie .
De kleur ís de materie .
Of preciezer gezegd , de nuance van de kleur of het timbre van de toon is de materie .
Nuance en timbre worden door Lyotard paradoxalerwijs aangeduid als ? immateriële materie ?
( o.a. I 152 ) .
Lyotards materie is immaterieel omdat zij zich onttrekt aan een fysische bepaling .
Lyotard wijst bijvoorbeeld op het feit dat een kleur die volgens fysische parameters dezelfde blijft naast de ene kleur anders overkomt dan naast de andere , of dat dezelfde noot op een piano anders klinkt dan op een fluit .
Daarenboven gaat het hem om het gegeven dat elke uitvoering als zodanig onherhaalbaar is .
De materie , zegt Lyotard , is rigoureus singulier ( I 167 ) , is een onvindbare singulariteit ( I 169 ) .
De materie zelf is niet presenteerbaar ( Ap 52 ) .
Dit alles betekent dat Lyotards materie-begrip niet valt in te passen in het klassieke ( ? metafysische ? ) materialisme , dat zich immers op een substantiële en aanwijsbare materie beroept .

De materie verwijst in de visie van Lyotard niet naar iets anders , de materie is geen symbool , de materie representeert niets .
Lyotard vergelijkt een schilderij van Newman met een engel , een engel die echter niet iets anders aankondigt , maar de aankondiging en het aangekondigde in één is .
Het werk nodigt niet uit een verhaal te vertellen , maar toont zijn ? plastische naaktheid ?
- alles is daar : ? dimensies , kleuren , streken , zonder toespeling ? .
De commentator weet niet wat hij toe moet voegen , want alles is gegeven .
De adequate reactie is enkel een uitroep : ? jeetje ! ? .
Deze eenvoud van de materie - in die zin dat ze niet een tweede zaak representeert - heeft gevolgen voor de tijdsbeleving die ermee gepaard gaat .
Terwijl sommige werken veel tijd vragen om ze in je op te nemen , is de werking van een doek van Newman ogenblikkelijk ( instantané ) ( I 90 - 91 ) .

Aldus blijkt het sublieme bij Lyotard het karakter aan te nemen van de gebeurtenis .
Ook als hij het begrip materie gebruikt , gaat het hem om dit gebeurtenis-karakter : ? En ik zeg ? materie ? om dit ? dat er is ? , dit quod aan te duiden ?
( I 153 ) .
Wat aan de presentatie ontsnapt , wat transcendent is aan de presentatie , is dus ook door het denken niet meer te recupereren en wordt daarom zogezegd nu pas ? echt ? transcendent .
Tegelijkertijd verwijst deze transcendentie echter niet meer naar een ? andere wereld ? .
Het gaat Lyotard om een transcendentie die ín de ? immanentie ? is gelegen , ín de aisthèsis .
Het woord transcendentie staat hier niet voor het ? getranscendeerde ? , voor het resultaat van een beweging die , beginnend bij de zintuiglijkheid , uitkomt bij datgene wat daar boven of voorbij ligt , maar voor het ? transcendente ? , als tegenwoordig deelwoord , voor het feit dat iets van meet af aan niet ten volle tot de geregistreerde zintuiglijkheid behoort .
Met een dergelijke transcendentie ín de aisthèsis is datgene wat de kunst doet niet meer kantiaans te begrijpen : het zintuiglijke roept de idee van het bovenzintuiglijke op , laat staan hegeliaans : het zintuiglijke is de verschijning van het bovenzintuiglijke .
Het sublieme betekent een spanning bínnen het zintuiglijke .

Het feit dat Lyotard het sublieme zonder Kants bovenzintuiglijke ? idee ? gaat denken , betekent niet dat hij Kants esthetica van het sublieme als geheel verwerpt .
In Kants tweeledige uitleg van het sublieme komen de ideeën immers pas in tweede instantie aan de orde .
In eerste instantie gebeúrt er iets in de presentatie , te weten de Erschütterung door de vormeloosheid .
Daarop wil Lyotard wél voortbouwen .
Daarnaast blijft Kants kritische , reflexieve denken in het algemeen voor Lyotard een hoogst waardevolle inspiratiebron , op basis waarvan hij menige heterogeniteit kan aanwijzen tussen zaken die voor een onkritisch denken op één lijn liggen .

5 .
Het sublieme en de techniek

De uitkomst van een confrontatie tussen Lyotards denken van het sublieme enerzijds en de techniek anderzijds lijkt gemakkelijk voorspelbaar .
Aan de ene kant weten we nu immers dat Lyotard het sublieme vanuit een gebeurtenis-ontologie denkt .
Dat een dergelijke ontologie strijdig is met het afsluitende denken van de metafysica is zonneklaar .
En aan de andere kant hebben we nog steeds Heideggers visie op de techniek in het achterhoofd , volgens welke de techniek of het beheersingsdenken juist als de voltooiing van de metafysica moet worden beschouwd .
De schematische conclusie zou dan zijn dat het sublieme en de techniek frontaal tegenover elkaar staan en twee verschillende typen van denken vertegenwoordigen .
Bij nader toezien blijkt de verhouding tussen het sublieme en de techniek bij Lyotard echter aanmerkelijk genuanceerder en gecompliceerder te liggen .
Allereerst zullen we nu zien dat het sublieme volgens Lyotard niet geheel en al zonder verband is met datgene wat in de techniek gebeurt .
En in de volgende paragraaf zal blijken dat Lyotard drie vormen van techniek onderscheidt , waaronder er één is die niet met de metafysica strookt , omdat deze vorm van techniek zelf als het ware subliem is .

De anesthesie

In ? La Crise des Fondements ? gaat Lyotard de discussie aan met Karl-Otto Apel .
De titel van de tekst verwijst naar de zogeheten ? grondslagencrisis ? in de wetenschappen , maar Lyotard richt zich allereerst op de vraag wat als ? grondslag ? van het denken kan gelden .
Voor Apel ligt deze grondslag in de pragmatiek : de reflexiviteit van het denken wordt volgens Apel pas beproefd in het argumentatieve aanspreken van de ander in de taalhandeling .
Volgens Lyotard daarentegen wordt de reflexiviteit van het denken in gang gezet door de receptiviteit en de daarbij behorende affectiviteit , dat wil zeggen door de betrekking van het denken tot het andere van het denken .
Elk denken begint met wat een ? toegang tot het zijn ? kan worden genoemd , aldus Lyotard ( C 738 ) .
? Opdat de rede objecten representeert , ( ... ) , is minstens nodig dat iets zich presenteert ? .
Het gaat om een ? gave ?
( donation ) , waarmee iets in het spel komt dat buiten de argumentatieve sfeer ligt ( C 741 ) .

Lyotard refereert hier positief naar Heideggers denken van de gave en van de clairière ( Lichtung ) , maar wil vooral voortbouwen op Kants denken van de aisthèsis ( C 739 ) .
Het feit dat Lyotard opnieuw een beroep doet op Kant betekent niet dat hij alsnog genoegen neemt met een verwijzing naar ? ideeën ? of naar voorstellingen in het algemeen .
Waar het om gaat is dat Lyotard in Kants analyse van de zintuiglijkheid de aanvankelijke erkenning van een fundamentele heterogeniteit bespeurt : ? Er is heterogeniteit bij Kant en het is naar aanleiding van het gebeuren daarvan en in de intimiteit daarvan dat de reflexiviteit ontwaakt ?
( C 742 ) .
En de reflexiviteit is volgens Lyotard het vermogen het gegevene te synthetiseren zonder bepalende wet , zonder criterium .
Dit betekent dat Kants Ästhetik , of dat nu die van de eerste of van de derde Kritik is , het spoor terug volgt naar een ? kindheid van het denken ?
( une enfance de la pensée ) , die in de argumenterende en regelgeleide ? volwassenheid ? van het denken altijd voorondersteld is .
Kants kritische esthetica , aldus Lyotard , opent de weg naar de ontologie , de kindheid die zij onthult is de opening naar en van het zijn , een aanwezigheid van het andere in hetzelfde ( C 742 - 743 ) .
Lyotard concludeert :

? De grondslag van de rede berust noch in de logica , noch in de pragmatiek , noch in de subjectieve evidentie , maar in de oorspronkelijke ontvankelijkheid ( passibilité ) voor de gebeurtenis die het gegevene is .
Zonder deze ontvangst van het Andere , die het geheim van de kritiek is , valt er niets te denken ?
( C 746 ) .

We begrijpen dat hier slechts op paradoxale wijze van een grondslag kan worden gesproken , omdat de grondslag van het denken het gebeuren van het andere van het denken is .

Hoe staat het nu in de grondslagencrisis van de wetenschappen in de 20e eeuw met deze ? grondslag van de rede ? ?
Deze crisis heeft volgens Lyotard te maken met het feit dat de ontvankelijkheid voor het andere onder druk komt te staan .
In zijn ogen treft de ? ware grondslagencrisis ? niet de ( intersubjectieve ) rede , maar ? de ruimte en de tijd als vormen waarin het Andere aanwezig is ?
( C 743 ) .
Lyotard spreekt van ? de hegemonie van de technisch-wetenschappelijke en pragmatische greep op ruimte en tijd ? , waardoor ? de ontvankelijkheid voor de gave van het Andere volgens de ruimtelijke en tijdelijke vormen ? wordt ? verdrongen , verzwakt en in het verzet gedrukt ?
( C 746 ) .
Lyotard verwijst opnieuw instemmend naar Heidegger : zowel in het Griekse denken als in de Dichtung had Heidegger een ontvankelijkheid voor het Andere op het oog die door het Gestell verloren gaat .
Lyotard spreekt van een wisseling van de wacht tussen de beide betekenissen van het woord technè : kunst en techniek .
In het westerse denken is volgens Lyotard sprake van ? een terugtrekking van de vormen van de gave ? ten gunste van ? de berekening ( le calcul ) en het gesmede ( le forgé ) ? .
We hoeven hier natuurlijk maar te denken aan de overal over ons uitgestrooide ? muzak ? en allerlei vormen van design .
? De nieuwe technologie ? , door Lyotard ook ? de nieuwe technè ? genoemd , synthetiseert geluiden , kleuren enzovoort , die ? in de plaats komen van de ? vormen ? die uit het synthetisch vermogen van de verbeelding , uit het Andere voortkomen ? .
Met de technische synthese gaat het niet meer om een reflexief vatten , maar om een berekenend bepalen , aldus Lyotard ( C 748 - 749 ) .
De hegemonie van de techniek brengt volgens Lyotard een ongevoeligheid of onontvankelijkheid , een ? anesthesie ? met zich mee ( C 746 , 749 ) .

In de voorgaande paragrafen hebben we bij Lyotard enkel een positieve attitude ten aanzien van het sublieme aangetroffen , het sublieme dat immers het trefwoord voor de avant-garde kunst vormt .
Lyotard blijkt echter evengoed een verband te zien tussen het sublieme en de bekritiseerde hegemonie van de techniek in de huidige tijd .
Hij onderkent een zekere affiniteit ? tussen de sublieme esthetica?s en het tijdperk van de techniek ?
( LS 92 ) .
Van de zojuist genoemde ? technische ? anesthesie zegt Lyotard dat deze potentieel reeds is ingeschreven in Kants esthetica van het sublieme ( C 746 ) .
Het sublieme staat bij Kant immers voor de ? crisis van het schone ? , dat wil zeggen , voor een ? ontologische ontregeling ? , aldus Lyotard .
Het sublieme is een gebeurtenis waarbij de verbeelding er niet in slaagt het gegevene in vormen weer te geven .
Voor Lyotard betekent dit falen van de verbeelding ? de terugtrekking van de gave ? , ? de afname van een receptiviteit ? , dat wil zeggen ? de dood van een kindheid ? .
In Kants esthetica van het sublieme ziet Lyotard de anticipatie op de grondslagencrisis van de wetenschap ( C 743 ) .
? Door zijn onderscheiding van het sublieme benadrukt Kant iets dat direct verbonden is met het probleem van het falen van ruimte en tijd ?
( I 124 ) .

Dat Lyotard het sublieme nu ook in een kritisch historisch kader plaatst , betekent niet dat hij een terugkeer naar het schone propageert .
Hoewel Lyotard een zekere overeenkomst tussen het sublieme en de techniek onderkent , dienen we het verschil niet uit het oog te verliezen .
Weliswaar is er zowel bij de techniek als bij het sublieme sprake van een ? terugtrekking van de gave ? , maar bij het sublieme betreft dit een terugtrekking van de ? vormentaal ? van de natuur waarvan de verbeelding een weergave tracht te leveren .
Hiermee is de gave niet verdwenen , maar is de wijze waarop gegeven wordt veranderd .
Door deze terugtrekking van de ? vormentaal ? krijgt bij Kant de rede de kans háár autonomie te demonstreren .
De verbeelding blijft met lege handen achter en ervaart een heterogeniteit met de rede .
Het sublieme ligt bij Kant vervat in een ? negatieve esthetica ? , de esthetica ? van een presentatie waarvan het tekort zelf doet voelen dat er iets onpresenteerbaars is ?
( C 747 ) .
Bij de techniek vindt echter een terugtrekking van de gave zonder meer plaats , een terugtrekking bovendien die afgedwongen wordt .
In Kants termen uitgedrukt : de vrijheid van de verbeelding en haar vrije betrekking tot het verstand wordt door dat verstand aan banden gelegd ( C 750 ) .
Doordat de verbeelding door het verstand wordt beheerst , ervaart zij slechts homogeniteit .
De gedachte van het onpresenteerbare wordt aldus door de techniek uitgeschakeld .
Met andere woorden , door de techniek wordt het andere geheel weggedrukt , terwijl bij het sublieme enkel de vormen waarin het andere wordt ontvangen ten onder gaan - maar precies daardoor wordt deze ontvangst bij het sublieme verhevigd tot een gebeurtenis , tot een ? schok ? zoals Lyotard naar aanleiding van Burke zei , waarvan de inhoud niet duidelijk is .
? Bij Kant verdwijnt de ontvankelijkheid ( passibilité ) niet met het sublieme , maar wordt een ontvankelijkheid voor het gebrek ?
( I 129 ) .
Dit gebrek betreft bij uitstek het ontbreken van vormen .
Bij het sublieme - waar de rustige en continue ontvangst van het herkenbare wegvalt - wordt de ontvankelijkheid sterker op de proef gesteld en kan ze dus des te sterker bewijzen ontvankelijkheid te zijn .

De hele benadering van Lyotard doet in verschillende opzichten aan die van Walter Benjamin denken .
Evenals Benjamin baseert Lyotard zijn theorie van de kunst op een beschouwing van de zintuiglijke waarneming .
Op beide gebieden zijn diepgaande historische veranderingen ingetreden .
In de hedendaagse samenleving verkeert de kunst permanent - of in elk geval bij herhaling - in een bestaanscrisis , die als een crisis van de representatie kan worden begrepen .
Deze crisis van de representatie is niet een louter immanente aangelegenheid van de autonome kunstzinnige ontwikkeling , maar staat in nauw verband met de crisis van de waarneming , die met name door de moderne techniek wordt veroorzaakt .
Een voorbeeld is de veelheid aan pasklare geluiden en beelden waardoor mensen het luisteren en kijken verleren .
Deze crisis van de waarneming brengt de kunst ertoe de ervaring af te dwingen door naar het middel van de schok te grijpen , hetgeen overigens ook weer door de techniek mogelijk wordt gemaakt , waarbij Benjamin met name aan de film denkt .
Maar het schokmatige bemoeilijkt de ontvangst van de inhoud van de ervaring .
Kunst , aisthèsis en techniek zijn op verschillende wijzen met elkaar verweven en Lyotards ? anesthesie ? maakt deel uit van dit complex .

6 .
Drie vormen van techniek

Om de verhouding tussen het sublieme en de techniek verder te kunnen expliciteren , is een nadere verkenning nodig van wat met techniek wordt bedoeld .
In zijn beschouwing van de techniek of technè blijkt Lyotard de nodige differentiaties aan te brengen .
Hij maakt een onderscheid tussen drie vormen , die hij respectievelijk aanduidt als de gewoonte , de herinnering en de anamnese ( I 58 ) .
Lyotard blijkt zich hierbij te hebben laten inspireren door Freuds verhandeling ? Erinnern , Wiederholen und Durcharbeiten ?
( 1914 ) .

1 .
De eerste vorm van techniek bestaat heel eenvoudig in het opnemen van een reeks dingen in één geheel .
Hiermee wordt aan die dingen een zekere gelijksoortigheid , dat wil zeggen een herhaling opgelegd en dit betekent tevens dat reproductie en uitbreiding door nieuwe herhaling mogelijk wordt gemaakt .
De genetische besturing van levende organismen , maar ook de door de culturele antropologie opgehelderde structuren van traditionele culturen worden door Lyotard onder deze techniek gerangschikt ( I 59 ) .
Het spreekt vanzelf dat het sublieme in deze op de herhaling van hetzelfde gestoelde techniek geen plaats krijgt .

2 .
De tweede vorm van techniek is in staat ook het verschil vast te houden .
Het monisme van de eerste vorm maakt hier ruimte voor een zeker dualisme .
Het voorbeeld bij uitstek van deze techniek is de taal , voor zover de taal een door regels bestuurd stelsel is .
Als zodanig wordt de taal onder meer gekenmerkt door symbolisering ( ze geeft iets weer door iets anders ) , recursiviteit ( vanuit een beperkte set grammaticale regels is een oneindig aantal combinaties mogelijk ) en zelfverwijzing ( talige tekens kunnen worden aangewend om - op ? meta-niveau ?
- over talige tekens te spreken ) .
Bij deze tweede soort van techniek noemt Lyotard uitdrukkelijk de logikè technè , de rhetorikè technè en de poètikè technè van de Grieken .
Deze ? technologie ? legt niet alleen vast , maar heeft ook oog voor het nog onbekende dat voorbij het vastgelegde ligt : ? Op die wijze komt de wetenschap tot stand ( ... ) , als een proces van verovering op het onbekende , van experimenteren voorbij de traditionele culturele ervaring ?
( I 63 ) .
Deze techniek heeft dan ook met name weet van het verschil tussen verleden , heden en toekomst op de diachrone tijds-as .

Op het gebied van de kunsten komt deze tweede vorm van techniek overeen met ? de klassieke institutie van de technè ?
- Lyotard noemt deze in verband met Longinus .
Het middelpunt van deze institutie is een poëtica , een stelsel van regels dat voorschrijft hoe de kunsten gemaakt dienen te worden .
In feite gaat het hier om de techniek van het schone , of preciezer gezegd - omdat Lyotard het schone als een zaak van de vorm begrijpt - de ? technè van de schone vormen ?
( LS 188 ) .
Lyotard wijst op de reeds bij Longinus in het oog springende spanning tussen deze technè en het sublieme .
Deze regel-geleide techniek stuit immers op de moeilijkheid dat het sublieme niet onderwezen kan worden en zich niet in de regels van een poëtica laat vangen .
De hernieuwde aandacht voor het sublieme vanaf de 17e en 18e eeuw draagt er volgens Lyotard dan ook toe bij dat de harmonieuze samenhang in de kunst van onderwezen regels en voorbeelden , smaak , doelmatigheid en volmaaktheid definitief wordt ontregeld ( I 107 - 108 ) .
Hoewel deze techniek het onbekende aanvaardt ( om het te veroveren ) , is zij dus niet werkelijk ontvankelijk voor het sublieme .
Het andere wordt slechts geaccepteerd naar de vormen daarvan , dat wil zeggen , alleen voor zover deze techniek over een raster beschikt waarmee zij zich dit andere ? eigen ? maakt .

In de vorige paragraaf zagen we dat Lyotard de ? nieuwe technologie ? of ? nieuwe technè ? bekritiseerde , omdat daarbij een eigenmachtig en berekenend bepalen in de plaats komt van het reflexieve vatten van het andere .
Deze ? nieuwe technologie ? kan als een samensmelting van de hier onderscheiden eerste twee vormen van techniek worden begrepen .
Het enorme ontwikkelingspotentieel van de tweede vorm gaat samen met het ? alles is al bekend en geregeld ? van de eerste .
De verovering van het onbekende gaat door , maar vanuit het reeds bekende .
In deze samensmelting wordt de ontvankelijkheid voor het andere geblokkeerd , zowel die voor de - niet technisch geproduceerde - vormen van het schone als die voor de gebeurtenis van het sublieme .
Dat is de anesthesie die door de nieuwe technologie teweeg wordt gebracht .
In de volgende paragraaf zullen we zien hoe de anesthesie tevens in het hart van het sublieme terugkeert .

3 .
De derde vorm van techniek ten slotte is de techniek die paradoxalerwijs geen beheersing mogelijk maakt .
Een door Lyotard uitvoerig beschreven voorbeeld is de therapeutische anamnese die Freud Durcharbeitung heeft genoemd en die een ? gelijkmatig vloeiende aandacht ? van de kant van de analyticus en een ? vrije associatie ? van de kant van de patiënt vereist ( I 38 - 44 ) .
Het principe hiervan stemt overeen met dat van een tweede voorbeeld : ? datgene wat het zogenaamde ? Franse denken ? al zolang écriture noemt ? .
De écriture is volgens Lyotard de ? anamnese van wat niet ingeschreven is ?
( I 67 ) .
Van deze techniek zegt Lyotard dat ze ? een techniek zonder regel , of met een negatieve regel , met ontregeling is ?
( I 65 ) .

In Lyotards werk neemt de psychoanalyse een belangrijke plaats in .
We begrijpen dat de psychoanalyse een zekere verwantschap vertoont met de esthetica , omdat ook de psychoanalyse zich op het gevoelsleven of de affectiviteit van de mens richt .
Des te meer wordt Lyotards belangstelling voor de psychoanalyse opgewekt door het feit dat naast de esthetica ook de psychoanalyse de gedachte van een zekere on(re)presenteerbaarheid vertolkt .
De psychoanalyse maakt immers een onderscheid tussen verschijnselen ( symptomen ) die nog als representaties van het gevoelsleven kunnen worden herkend enerzijds en onrepresenteerbare elementen in dat gevoelsleven anderzijds .
Dit onderscheid wordt wel aangeduid als het effect van twee verschillende typen verdringing .
Wanneer de verdringing van secundaire aard is , bestaat voor het subject nog de mogelijkheid in zijn symptomen zijn levensgeschiedenis te herkennen , maar wanneer het om de primaire verdringing gaat , om ? datgene wat Lacan het Ding noemt en Freud het onbewuste affect , die zich nooit laten representeren ? , dan is ? datgene wat er aan infans is in het subject , wat zich niet kan uitspreken onherleidbaar ? , aldus Lyotard ( I 42 ) .
Het onbewuste affect laat zich niet in zijn eigen hoedanigheid in het bewustzijn binnenhalen .
Het affect laat slechts van zich horen in wat Freud de Nachträglichkeit noemt : het verschijnsel van een ? tweede ? schok , die op onbekende wijze verband houdt met een ? eerste ? schok die nooit geregistreerd is en dus niet herinnerd kan worden .

Een techniek die doelgericht tracht de herinnering te activeren , kan wel vat krijgen op de secundaire verdringing , maar niet op de primaire verdringing , op het onbewuste affect , op datgene wat niet ingeschreven is .
Hier blijft enkel de ? open ? techniek van de Durcharbeitung over .

? Voor de psychoanalyticus betekent dit dat hij het derde oor moet spitsen en al het voor-ingeschrevene uit de twee andere oren moet verwijderen ( door ze dicht te stoppen ) , dat hij de reeds gevestigde syntheses moet laten varen , of ze nu logisch , retorisch , of zelfs linguïstisch van aard zijn ? .

Opgemerkt moet worden dat het een paradoxale techniek betreft .
Lyotard noemt de regel die Freud voor dergelijke gevallen beschrijft en die ook door de écriture wordt gevolgd een ? a-technische of a-technologische regel ? .
? Het derde oor spitsen ? en ? het niet-ingeschrevene weergeven ? is immers wel een globaal voorschrift , maar geen specifieke en toetsbare regel .
Een anamnese volgens deze derde vorm van techniek bergt volgens Lyotard een weerstand tegen de eerste twee soorten van techniek in zich ( I 66 - 67 ) .

Voor Lyotard is van belang dat zowel de psychoanalyse als de esthetica een fundamentele tweedeling aanbrengt .
Terwijl de psychoanalyse een onderscheid maakt tussen de secundaire en de primaire verdringing , maakt de esthetica een onderscheid tussen het schone en het sublieme .
Lyotard poneert herhaaldelijk een analogie tussen deze beide tweedelingen : de primaire verdringing verhoudt zich tot de secundaire verdringing als het sublieme tot het schone ( I 42 en HJ 17 ) .
De derde techniek , de ? anamnese van het niet ingeschrevene ? voegt zich dan ook naar de structuur van het sublieme , die immers op analoge wijze gelegen is in ? de presentatie qu?il y a de l?imprésentable ? .
We kunnen deze derde vorm van techniek dan ook als de sublieme techniek aanduiden .
Deze sublieme techniek vormt het best mogelijke ? antwoord ? op datgene wat wij niet beheersen .

7 .
Een anesthetiek

We zijn nu al enkele uitspraken van Lyotard tegengekomen die op het eerste gezicht merkwaardig aandoen , daar ze op gespannen lijken voet te staan met wat toch juist het uitgangspunt van Lyotards eigen esthetica moet zijn , namelijk het feit dat in ons een Empfindung , een ? affectie ? wordt gevoeld .
Zo zagen we dat Lyotard het sublieme juist met een ongevoeligheid of anesthesie en met een niet geregistreerd of niet ingeschreven raken verbindt .
In feite staat Lyotards werk vol met positieve verwijzingen naar een dergelijke anesthesie en draagt hij de esthetica de taak op van deze anesthesie rekenschap af te leggen .

Zo werpt Lyotard in ? Anima minima ? de vraag op of er van het sublieme wel een ? esthetica ? bestaat - eerder , zo vervolgt hij , roept het sublieme een negatieve ontologie op ( MP 204 ) .
Elders gaat Lyotard nog een stap verder met de paradoxale uitspraak : ? er is geen esthetica van het sublieme meer , omdat het sublieme een gevoel is dat zijn bittere lust ontleent aan de nietigverklaring van de aisthèsis ?
( MP 34 ; cursivering van het woord gevoel ( sentiment ) door mij , FvP ) .
Ook beroept Lyotard zich herhaaldelijk op een ? negatieve esthetica ?
( o.a. C 747 en Ap 148 ) .
Zijn boek Chambre sourde - te vertalen als : ? dode ? of ? geluidsdichte ruimte ?
- draagt zelfs de subtitel : ? De anti-esthetica van Malraux ? .
In Karel Appel : Ein Farbgestus benadrukt Lyotard de urgentie van een nieuwe insteek in de esthetica , waarbij hij in overweging geeft dat het geheim hiervan in de ? anesthetiek ? ligt ( Ap 32 ) .
Ook in Heidegger et ? les juifs ? vormt ? een ? esthetiek ? van het vergetene ? , dat wil zeggen ? een anesthetiek ?
Lyotards uitgangspunt ( HJ 128 ) .

Dit alles blijkt niet te betekenen dat Lyotard de aisthèsis en daarmee de esthetica van nul en gener waarde verklaart , maar dat hij verdere consequenties trekt uit zijn veronderstelling dat de gewaarwording als een gebeurtenis moet worden begrepen .
Want in het verlengde hiervan stelt Lyotard dat gewaarwording en gevoel niet in ons gemoed verkeren bij wijze van een permanente , volle en grijpbare aanwezigheid , maar slechts bij wijze van een uiterst minimaal effect van een heel ander soort presentie .
Twee van Lyotards teksten leveren samen meer duidelijkheid omtrent zijn ? anesthetiek ? .

Anima minima

In ? Anima minima ? trekt Lyotard de interpretatie verder door die hij in ? Le sublime et l?avant-garde ? reeds had voorgelegd : het sublieme betekent dat de materie aan de presentatie ontsnapt .
Anders gezegd , er is een discrepantie tussen presentatie en materie .
Nu , met deze discrepantie heeft de aisthèsis altijd te maken .
Dus is elke aisthèsis , elke gewaarwording - precies omdat ons daarin altijd iets ontsnapt - subliem te noemen .
Lyotard komt tot deze stelling op basis van de introductie van het concept van een ? minimale ziel ? , een anima minima .
In twee stappen wordt duidelijk wat hij met een minimale ziel bedoelt .

1 .
De ? ziel ? wordt door Lyotard als volgt geïntroduceerd : ? De gewaarwording is echter ook het affect dat ? het subject ?
- beter gezegd : het lichaamsdenken , ik zal het anima noemen - ondergaat bij gelegenheid van een zintuiglijke gebeurtenis ?
( MP 204 ) .
Lyotard onderscheidt de ziel ( anima ) van de geest ( animus ) .
De ziel ( l?âme ) staat voor ? de armoede van de geest , de nul-graad van zijn reflexiviteit ? , voor het effect van ? de aanraking ?
( touche ) door de presentie , aldus Lyotard ( QP 18 ) .
Een dergelijke ziel is dus niets meer dan het voelen van het affect waarmee het zintuiglijk getroffen worden gepaard gaat .

2 .
Lyotard wil slechts uitgaan van een anima minima , als ? minimale voorwaarde voor het esthetische ? , omdat het elke keer gaat om ? dit affect dat , geval voor geval , ontstaat uit deze zintuiglijke verschijning ? .
Omdat de anima slechts ? geval voor geval ? ontstaat , is zij in eerste instantie een ? denken zonder geheugen ? , hoewel Lyotard het louter momentane van de anima minima matigt door te zeggen dat het affect tevens de betekenis van een terugkomst kan verkrijgen en tot een anamnese kan aansporen ( MP 210 ) .

We zien reeds dat de door Lyotard aangevoerde minimale ziel op diverse punten niet meer strookt met veronderstellingen omtrent de ziel of omtrent de geestelijke kant van de mens in het algemeen die in het traditionele denken de boventoon voerden .
Uit het feit dat Lyotard het subject herleidt tot ? het lichaamsdenken ?
( la pensée-corps ) , een denken door het lichaam , en dit bovendien gelijkstelt met de ziel , blijkt allereerst dat hij het klassieke dualisme van lichaam en ziel of lichaam en denken verwerpt .
Zowel in Lyotards terminologie als in zijn doelstelling wordt overigens opnieuw de invloed van Merleau-Ponty zichtbaar .
In ditzelfde kader verzet Lyotard zich tegen het gangbare uitgangspunt dat de ziel autonoom , permanent en onsterfelijk zou zijn .
De aisthèsis , aldus Lyotard , modificeert onmiddellijk de anima in haar gestemdheid .
De ziel is volstrekt afhankelijk van de aisthèsis .
De ziel is dus geenszins een continu levende substantie , waarin zich van allerlei voordoet en ophoopt , want : ? de anima bestaat alleen maar als aangedaan ? , namelijk dan wanneer ze door de aisthèsis wordt aangedaan .
De ziel is niet zelf het beginsel van het leven .
Lyotard :

? Wat men ? leven ? noemt , komt voort uit het geweld dat van buitenaf op iets lethargisch wordt uitgeoefend .
De anima bestaat enkel onder dwang .
Het aisthèton ontrukt het onbezielde aan de sluimertoestand van zijn niet-bestaan , het doorklieft zijn leegte met zijn bliksem , het laat er een ziel uit oprijzen .
Een klank , een geur , een kleur ontlokken aan het neutrale continuüm , aan de leegte , de hartslag van een gevoel ? .

Voor Lyotard is het zintuiglijk getroffen worden het begin van alle leven , een leven dat steeds weer opnieuw begint , een begin waar we bovendien nooit voorbij geraken :

? De ziel betreedt het bestaan onder het juk van het zintuiglijke , verkracht en vernederd .
De esthetische conditie is de onderwerping aan het aisthèton - zonder welk er anesthesie heerst .
( ... ) Nog in haar levendigste vervoeringen is de ziel niet autonoom , maar wordt ze van buitenaf bewogen en geprikkeld ?
( MP 205 - 206 ) .

Dat de ziel slechts in verkrachte staat tot bestaan komt , betekent dat opnieuw een klassieke gedachte omtrent de ziel vervalt , namelijk de veronderstelling dat in de menselijke ziel een - pre-existente en presente - harmonie tussen subject en wereld tot uitdrukking komt .

Doordat de ziel haar leven dankt aan de prikkel maar er tegelijk door wordt overmeesterd , is ze volgens Lyotard enerzijds onderworpen aan ? de ontzetting voor haar dreigende dood ?
( namelijk het niet meer geprikkeld worden ) en anderzijds aan ? de gruwel van haar slaafse bestaan ? .
Deze doublé bind van de ( zojuist aangehaalde ) ? esthetische conditie ? is volgens Lyotard : ? niet zonder analogie met de antinomische structuur van het sublieme gevoel , zoals dat sinds Longinus werd erkend door allen die het hebben geanalyseerd , met name Burke en Kant ? .
Lyotard maakt nu uitdrukkelijk kenbaar dat hij het sublieme en de aisthèsis laat samenvallen :

? De hier gegeven beschrijving breidt enkel de draagwijdte van de specifieke analyse van het sublieme gevoel uit tot elk esthetisch gevoel .
Hedendaagse kunstenaars en schrijvers , soms ook filosofen , leggen zich er op toe in de gewaarwording de ? presentie ? te ontdekken van wat aan de gewaarwording ontsnapt : iets neutraals , iets grijs , een blank dat ? huist ? in de nuances van een klank , een kleurschakering of een stem ?
( MP 206 ) .

Lyotard legt hier in feite twee verschillende vormen van anesthesie bloot .
Hij duidt de ? esthetische conditie ? aan als ? de onderwerping aan het aisthèton - zonder welk er anesthesie heerst ? .
Er is dus enerzijds de anesthesie die eenvoudigweg bestaat wanneer er geen aisthèton is om de ziel tot leven te prikkelen , met andere woorden de anesthesie buiten de ? esthetische conditie ? .
En in zoverre de ? esthetische conditie ? samenvalt met het sublieme , is dit dus de anesthesie buiten het sublieme .
Anderzijds is er ook bínnen de esthetische conditie een zekere anesthesie , omdat er dan wel een gewaarwording plaatsvindt , maar tegelijkertijd een ? presentie ? aan die gewaarwording ontsnapt .
Duidelijk is dat dit blank in het verlengde ligt van de vormeloosheid die sinds Kant als kenmerk van het sublieme geldt .
Daarom is deze vorm van anesthesie de eigenlijke sublieme anesthesie .
Dit is een anesthesie in het hart van het sublieme .
Het sublieme is met deze anesthesie onlosmakelijk verbonden .
We voelen , maar we weten niet wat het is dat tot dit voelen aanleiding geeft , we weten niet wat we voelen .

Chambre sourde

In Chambre sourde ( 1998 ) bespreekt Lyotard de verhouding tussen aisthèsis en anesthesie aan de hand van het horen , de stem en het geluid .
Er is het bereik aan geluidsfrequenties die voor de mens hoorbaar zijn .
De kunst stelt zich wat Lyotard betreft aan de rand van dit bereik op , omdat het erom gaat ? onder en boven het hoorbare te horen en zich gevoelig te tonen voor wat niet kan worden gehoord ?
( CS 54 ) .
Het gaat Lyotard niet om een absolute onhoorbaarheid , maar om het hoorbaar worden van het ongehoorde .
Als zo?n ? randverschijnsel ? kennen we bijvoorbeeld de schrille toon , een trilling die zich ? als een roofvogel op het trommelvlies stort en het heftig schokt ? , aldus Lyotard - ? bliksemachtig toont zich het ongehoorde aan de rand van het hoorbare ?
( CS 85 - 86 ) .

In het bijzonder vestigt Lyotard de aandacht op een soortgelijk randverschijnsel dat we aan de hand van ons eigen stemorgaan kunnen ervaren , want , zo zegt Lyotard , ? wij horen onszelf niet ? .
Lyotard haalt een treffende uitspraak van Malraux aan : ? De stem van de anderen hoor je met je oren , je eigen stem met je keel ?
( CS 91 - 92 ) .
Wat wij met de keel horen wordt door Lyotard een ? ik-zonder-zelf ? genoemd ( je-sans-moi , CS 47 ) .
Zouden wij eventueel onze stem electronisch laten opnemen en later beluisteren , dan horen wij dit ik-zonder-zelf niet meer terug , want dan horen wij een ? zelf in de wereld ? , een identiteit , die zich met elk spreken aan het voltooien is .
Dus :

? (W)at door de keel komt , is geen object van de waarneming , blijft mijzelf onbekend , wordt principieel absoluut vergeten , is nooit gehoord en zal nooit gehoord worden , zelfs wanneer men het zou registreren , want het afspelen daarvan zet het ipso facto om in de stem van een zelf in de wereld en vernietigt het ?
( CS 97 - 98 ) .

In de visie van Lyotard heeft de kunst met dit ik-zonder-zelf van doen .
Het begint ermee dat ? een anoniem ik de onveranderlijke duisternis voor een ogenblik beroert ? .
Aan deze beroering - ? waarin niet eens het niets wordt beleefd , maar niets ?
- geeft de kunst een schuilplaats , aldus Lyotard .

? Wanneer een werk ons ondanks de vluchtigheid van tijdperken en plaatsen de onverklaarbare verbijstering kan bezorgen die de kritiek zoetsappig ? esthetische emotie ? noemt , dan dankt het werk deze historische transitiviteit aan de intransitieve ? presentie ? van de duisternis in het werk .
( ... ) .
Achtervolgd en klemgezet door het schrijven ( l?écriture ) , dat zich noodzakelijkerwijs elke keer tegenspreekt , wordt het vormeloze , inerte monster opgedragen , gesmeekt en gemarteld om eindelijk vorm aan te nemen ?
( CS 99 - 100 ) .

We begrijpen dat ? de intransitieve ? presentie ? van de duisternis in het werk ? , teweeggebracht door ? een anoniem ik ? , correspondeert met de anesthesie in de aisthèsis .
Het spreekt vanzelf dat dit ? vormeloze monster ? niet alleen het hoorbare , maar alle dimensies van het menselijk bestaan in het geding brengt .
Lyotard onderstreept met name steeds weer dat de sublieme gebeurtenis de chronologie of diachronie van de tijd openbreekt .
? Binnen de chronologie of de bewustzijnsstroom ? , zegt Lyotard , is het sublieme ? ongrijpbaar ? .

? Het is de Ereignis , die nooit op tijd is , altijd te vroeg of te laat , het is de zachte , misschien uit een andere tijd stammende beroering , die de vreedzame oppervlakte van de diachronie doet huiveren zonder ertoe te behoren ?
( Ap 70 ) .

Met gebruik van enige beeldspraak die door Lyotards eigen bewoordingen wordt gesuggereerd , kunnen nu twee aspecten van het sublieme nader worden verduidelijkt .
Het sublieme bestaat in de eerste plaats enkel in de vorm van afzonderlijke blikseminslagen : de aisthèsis is niet continu , maar discreet , er is telkens een singuliere gewaarwording .
De ziel , die hierop niet voorbereid is , ondergaat elke gewaarwording als een schok .
Eerder is al aangegeven dat zich op dit punt een vergelijking met Benjamin opdringt .
Meer in het bijzonder kan nog worden gewezen op het feit dat Benjamin de kwaliteitsverandering van de waarneming in bijvoorbeeld ? de shock-werking van de film ? opvat als een nadering van de optische receptie tot een ? tactiele receptie ? .
Eenzelfde tactilisering ( of laten we zeggen : vertastzinnelijking ) treedt bij Lyotard naar voren doordat hij de gewaarwording als een aanraking ( touche ) aanduidt .

In de tweede plaats betekent het sublieme bij Lyotard een soort scheervlucht , waarin de oppervlakte van het hoorbare en het zichtbare voor een moment wordt beroerd vanuit het onhoorbare en onzichtbare , of met andere woorden , waarin de aisthèsis even tot leven komt als aangedaan vanuit - en behept met - de anesthesie .
De aisthèsis kan de anesthesie niet van zich afschudden .
Een dergelijke verhouding dient dan ook als een verhouding van ? differentie ? te worden aangeduid .
Met Heideggers uitdrukking ? ontologische differentie ? in het achterhoofd , kunnen we Lyotards scheervlucht van het sublieme als de ? esthetische differentie ? betitelen : in elke aisthèsis meldt zich tevens de differentie met de anesthesie .
Maar terwijl Heidegger de ontologische differentie uitlegt als de differentie tussen het zijnde en het zijn , zullen we nu zien dat Lyotards esthetische differentie de verhouding betreft tussen de aisthèsis en het niets .

8 .
Het nihilisme

Op dit punt beland kunnen we tot besluit het kader weer enigszins verbreden .
Lyotards thematisering van de anesthesie vormt in feite de kern van zijn beschouwing van het nihilisme .
Het nihilisme vormt in de filosofie inmiddels een even vaag als onuitputtelijk onderwerp .
Het nihilisme wordt veelal in een morele context geplaatst : het nihilisme behelst de stelling dat er geen vaste grondslag is voor morele waarden .
En omdat de volledige morele bandeloosheid moeilijk te accepteren valt , is in de meeste filosofische beschouwingen al gauw sprake van de noodzaak het nihilisme te overwinnen .
Ook wordt nogal eens de indruk gewekt dat het nihilisme een standpunt is van bepaalde filosofen , bijvoorbeeld van Nietzsche .
Het zou dan Nietzsche zijn geweest die de ? God is dood?-these in de wereld heeft gebracht .
Lyotard beschouwt het nihilisme als een positief gegeven .
Voor hem is het nihilisme reeds sinds de oudheid een wezenlijk aspect van de westerse beschaving .
Lyotard duidt het nihilisme als de grondhouding van waaruit idealen , in een zich steeds herhalend gebaar , worden gevonden , onderzocht en verworpen .
Dit nihilisme is enkel het grootschalige effect van de gewone en concrete beweging die de negatie nu eenmaal maakt .
Deze beweging doet zich in Lyotards visie niet alleen in het denken voor , maar ook in wat hij het ? systeem ? noemt .
Het maatschappelijk systeem - waarin kapitaal , wetenschap en techniek samengaan - is volstrekt nihilistisch : in het ontwikkelingsproces van het systeem wordt elk element van dat systeem op het moment waarop dat nodig is vernietigd en opgeruimd .
En ook de ontwikkeling zelf tendeert geenszins naar een ultieme waarde .

Een van de hedendaagse verschijningsvormen van het nihilisme is volgens Lyotard het estheticisme .
Omdat het in het kader van het ? systeem ? zinloos is geworden te vragen naar de intrinsieke waarde van de dingen - of ook van de kunstwerken - , gaat de aandacht volledig uit naar de wijze waarop ze gepresenteerd worden .
De presentatie moet het niets verhullen .
Lyotard beschrijft het estheticisme met termen als ? enscenering ? , ? mediatisering ? , ? simulatie ? , ? narcisme ? en ? zelfconstructie ? .
Meer in het algemeen gaat het volgens hem om een overwicht van het imaginaire op het reële .
Ook spreekt Lyotard van een ? esthetica zonder lichaam ? , waarin de invloed van het lot , het lijden en de eindigheid moet worden verdreven ( MP 200 ) .

Tegen de achtergrond van de eerder genoemde verschillende vormen van techniek kunnen we het volgende overzicht construeren :

1 .
Bij de schone technè past de traditionele aisthèsis , de sensibiliteit voor schone vormen .
Van anesthesie is hier geen sprake .
Maar deze aisthèsis wordt volgens Lyotard heden ten dage ? nietigverklaard ?
( zoals aan het begin van de vorige paragraaf geciteerd ) .

2 .
Aan de ? nieuwe technologie ? is het estheticisme gerelateerd , dat in feite de poging betekent het nihilisme te verdoezelen .
Dit estheticisme gaat samen met de eerste vorm van anesthesie die we bij Lyotard hebben aangetroffen , de anesthesie buiten de esthetische conditie , de anesthesie die optreedt doordat we in feite helemaal niet geraakt worden .

3 .
De sublieme ? techniek ? daarentegen speelt op positieve wijze in op de tweede vorm van anesthesie , de anesthesie die door het sublieme zelf met zich mee wordt gebracht , juist op het moment dat we geraakt worden .
Dat het sublieme een gebeurtenis is , betekent dat ons het quod deelachtig wordt , terwijl ons op het vlak van het quid in eerste instantie nog ? niets ? wordt medegedeeld .

Lyotard laat zich dan ook niet verleiden tot een paradoxaal ? nee?-zeggen tegen het ? nee ? van het nihilisme .
Het nihilisme , zo constateert Lyotard niet zonder voldoening , maakt een eind aan de grote emancipatieverhalen , maakt de metafysica onmogelijk en brengt de achterdocht over het esthetische gegeven teweeg ( MP 207 ) .
In feite is bij Lyotard een tweevoudig niets aan de orde .
Lyotards ? negatieve ontologie ? vertrekt vanuit het niets als grondtoestand .
Het andere bestanddeel van deze ontologie is het gebeuren .
? Existeren ? , aldus Lyotard , ? betekent door iets zintuiglijks gewekt worden uit het niets van het niet aangedaan zijn ?
( MP 205 ) .
Maar ook op het moment dat het aisthèton zich bij wijze van de gebeurtenis voordoet , komt niet een volle werkelijkheid tot tegenwoordigheid .
Lyotard drukt dit als volgt uit : de schilder

? ziet niet de kleur , maar door haar wordt hij wakker en over haar waakt hij .
De blik die schildert , is de aanschouwing van de afwezigheid aan gewaarwording in haar aanwezigheid , van het ? fort ? in het ? da ? ?
( MP 207 ; cursiveringen door mij , FvP ) .

Ook in het ogenblik van de gewaarwording , van het beginnende leven schuilt dus weer een zeker niets .

De twee vormen van anesthesie die we blootgelegd hebben , corresponderen met twee vormen van nihilisme : er is enerzijds het nihilisme dat bestaat in ? het niets van het niet aangedaan zijn ? , het nihilisme dat zich tot in het estheticisme uitstrekt .
Anderzijds is er het nihilisme dat inherent is aan het esthetische gebaar , aan de twijfel die dit gebaar over de evidentie van de zintuiglijkheid werpt .
Lyotard onderkent dat de hedendaagse cultuur - dat wil zeggen het estheticisme - enerzijds en de avant-gardistische werken anderzijds een motief gemeen hebben , namelijk het nihilisme , maar , zo concludeert hij , ? het culturele bestaat erin dit te verdoezelen , het artistieke dit uit te werken ?
( MP 208 - 209 ) .

VII .
Esthetica in meervoud .
Lacoue-Labarthe en Lyotard

1 .
Inleiding

Lyotard heeft helaas nooit een systematische beschouwing aan Heideggers denken over kunst gewijd .
In een veeleer op de politiek gerichte evaluatie van Heideggers filosofie als geheel maakt hij er echter - tamelijk terloops - wel een interessante afkeurende opmerking over .
De context van deze opmerking is als volgt : Lyotard erkent dat Heidegger het thema van het vergeten op de wijsgerige agenda heeft gezet .
Ditzelfde thema ligt volgens Lyotard besloten in het joodse denken .
Daarin gaat het immers om het verplicht zijn aan de wet , maar de wet is volgens Lyotard noch een begrip noch een representatie , maar een presentie die als zodanig wel moet worden vergeten om te kunnen worden voorgesteld .
Tegen deze achtergrond noemt Lyotard het paradoxaal dat Heidegger dit joodse denken vergeet ( HJ 14 - 15 ) .
Dit vergeten van het joodse denken door Heidegger is voor Lyotard primair in politiek opzicht betekenisvol , maar herhaalt zich volgens hem op het terrein van de esthetica , hetgeen daar blijkt uit Heideggers vergeten van het sublieme :

? Dit wat betreft de ? politiek ? .
Maar het spreekt vanzelf dat dezelfde paradox - zo al niet hetzelfde schandaal - van eenzelfde vergeten op een ogenschijnlijk totaal ander plan speelt , dat van de esthetica .
Want ook daar moest het wel gebeuren , zoals Philippe Lacoue-Labarthe duidelijk heeft aangetoond ( Vérité sublime ) , dat Heidegger ( na Hegel ) in zijn denken over kunst de problematiek van het sublieme - in ieder geval als zodanig - volledig over het hoofd heeft gezien ?
( HJ 16 ) .

We weten dat de esthetica van het sublieme volgens Lyotard de sleutel levert tot inzicht in het streven van de avant-garde kunstenaars gedurende de laatste 150 jaar .
Zijn bewering dat Heidegger het sublieme over het hoofd heeft gezien , past dan ook goed bij het vaker gehoorde verwijt aan Heidegger dat deze onvoldoende recht doet aan het speciale karakter van de avant-garde kunst .
Lyotard memoreert dat in Heideggers denken wel thema?s voorkomen die ? niet zonder verwantschap ? zijn met het motief van de kunstzinnige avant-gardes , de thema?s namelijk van de angst en van de ? verhullende onthulling ?
( HJ 15 ) .
Maar hij is blijkbaar van mening dat Heidegger aan de kern van de zaak die in de avant-garde kunst aan de orde is voorbijgaat .

Zag Heidegger het sublieme over het hoofd ?
Een eerste reactie is snel gegeven , want inderdaad heeft Heidegger bij mijn weten nergens de term subliem of verheven ( erhaben ) gebruikt .
Lacoue-Labarthe , die door Lyotard als getuige à charge wordt opgeroepen , blijkt een echter heel ander getuigenis af te leggen dan Lyotard suggereert .
Lacoue-Labarthe bevestigt dat Heidegger nergens het begrip subliem behandelt of gebruikt , maar stelt tevens dat een reeks van termen die in Heideggers ? Der Ursprung des Kunstwerkes ? een prominente betekenis krijgen , in feite tot ? het lexicon van het sublieme ? behoren of tot ? de transcriptie daarvan in Heideggers idioom ?
( Vé 130 ) .
Duidelijk is dat Lacoue-Labarthe hiermee niet bedoelt te zeggen dat Heidegger enkel het lexicon - en niet de zaak - van het sublieme ten tonele voert , maar dat Heidegger in zijn denken over kunst wel degelijk een plaats voor het sublieme inruimt , doch in andere termen : ? ( ... ) ? subliem ? is een woord dat niet tot Heideggers lexicon behoort , ook al is het concept - en de zaak zelf - overal aanwezig ( zij het slechts onder de titel van de ? grootheid ? ) ?
( Vé 105 ) .

Het essay ? La vérité sublime ? kan als de interventie van Lacoue-Labarthe in het debat over het sublieme worden beschouwd .
De inzet van deze interventie is tweeledig .
In de eerste plaats wil Lacoue-Labarthe laten zien dat het sublieme in feite kan en moet worden gedacht vanuit het heideggeriaanse denkkader .
Dit betekent dat het sublieme wordt ? bevrijd ? van de esthetica , die Lacoue-Labarthe immers , evenals Heidegger , als metafysisch kenmerkt .
Ook begrijpen we dat Lacoue-Labarthe met de observatie dat ? de zaak ? van het sublieme bij Heidegger ? overal aanwezig ? is , niet een oppervlakkige maar een wezenlijke aanwezigheid op het oog heeft .
Sterker nog , Lacoue-Labarthe meent dat pas Heideggers denken over kunst het ware denken van het sublieme mogelijk maakt .
Met betrekking tot Heideggers ? Der Ursprung des Kunstwerkes ? merkt Lacoue-Labarthe dan ook op : ? Wat deze tekst beschrijft , op zijn manier en met een ongetwijfeld tot dan toe ongekende diepzinnigheid , is de sublieme ervaring zelf ?
( Vé 130 ) .

In de tweede plaats wil Lacoue-Labarthe aantonen dat het sublieme kan en moet worden gedacht vanuit de mimesis .
Hierbij gaat het vanzelfsprekend om Lacoue-Labarthes ? algemene ? mimesis , in onderscheid van de imitatie of beperkte mimesis .
Duidelijk is dat deze tweede inzet ( het sublieme is mimetisch ) niet onmiddellijk strookt met de eerste ( het sublieme wordt het beste begrepen vanuit Heideggers denken ) , want we herinneren ons dat Lacoue-Labarthe Heidegger verwijt de algemene mimesis niet te erkennen .
Maar we hebben eveneens gezien dat Lacoue-Labarthe niettemin in Heideggers denken een ? fundamentele mimetologie ? blootlegt ( zie hoofdstuk 3 , paragraaf 3 ) .
In het verlengde hiervan meent Lacoue-Labarthe ook Heideggers impliciete denken van het sublieme op de noemer van de algemene mimesis te kunnen brengen .

Lacoue-Labarthe voegt het sublieme dus enerzijds in in het denken van Heidegger en anderzijds in zijn eigen mimetologie .
Beide invoegingen zullen in de twee eerstvolgende paragrafen afzonderlijk aan de orde komen ( paragraaf 2 resp. paragraaf 3 ) .
We zullen zien dat Lacoue-Labarthe bij de eerste operatie het gebeurtenis-aspect van het sublieme centraal stelt en zich bij de tweede concentreert op de genie-opvatting van Kant , omdat hij daarin eveneens de algemene mimesis herkent .

Lyotard heeft sporadisch wel expliciet gereageerd op de inbreng van Lacoue-Labarthe , maar nooit uitvoerig .
Vanuit de teksten van Lyotard valt echter wel het benodigde materiaal bijeen te brengen dat als een antwoord op Lacoue-Labarthe kan gelden .
Hoewel Lyotard en Lacoue-Labarthe in hun nadruk op het gebeurtenis-karakter van het sublieme met elkaar overeenstemmen , blijkt Lyotard allereerst van mening te zijn dat Lacoue-Labarthe ten onrechte de sublieme esthetica vermengt met een op het genie gestoelde esthetica ( paragraaf 4 ) .
In het verlengde van dit onderscheid blijkt Lyotard de vorm-materie oppositie in de esthetica op een geheel andere manier te deconstrueren dan Heidegger en Lacoue-Labarthe ( paragraaf 5 ) .
Vervolgens wenden we ons tot Lyotards commentaar op de esthetica van Merleau-Ponty , omdat Lyotard in dat kader tot een deconstructie van de schijn komt ( paragraaf 6 ) .
In diezelfde paragraaf gaan we na wat het verband tussen de beide laatstgenoemde deconstructies bij Lyotard is .
In de slotparagraaf van dit hoofdstuk volgt een afsluitende beschouwing over de overeenkomsten en de verschillen tussen de esthetica?s die Lacoue-Labarthe en Lyotard aanhangen ( paragraaf 7 ) .

De finale vergelijking tussen Heidegger , Lacoue-Labarthe en Lyotard zal in het volgende hoofdstuk plaatsvinden .
Ook zal daar de politieke betekenis van de esthetische discussie expliciet aan de orde komen , terwijl deze in dit onderhavige hoofdstuk nog op de achtergrond blijft .

2 .
Lacoue-Labarthe : het sublieme ingevoegd in het heideggeriaanse denkkader

Wanneer Lacoue-Labarthe een ander , dat wil zeggen heideggeriaans , denken van het sublieme wil introduceren , is duidelijk dat hij - juist omdat Heidegger niet over het sublieme spreekt - eerst zelf , in een soort ? greep vooraf ? , de betekenisruimte van het sublieme moet aanduiden .
Hij doet dat niet op basis van een tijdloos concept van het sublieme , maar op basis van de feitelijke geschiedenis van het denken van het sublieme , zoals deze zich uitstrekt van Longinus , via met name Kant , tot en met Lyotard ( zie hiervoor de twee voorgaande hoofdstukken ) .

Wenden we ons bijvoorbeeld nog kort tot Lyotard : in Lyotards denken van het sublieme staat het paradoxale gegeven centraal dat de presentatie doet bemerken - dus presenteert - dat er iets aan de presentatie ontsnapt .
Dit negatieve aspect wordt door Lyotard , zoals we gezien hebben , onder meer aangeduid door te verwijzen naar een ? negatieve ontologie ?
( MP 204 ) .
Op dit punt haakt de kritische arbeid van Lacoue-Labarthe in .
Lacoue-Labarthe accepteert dat met het sublieme een negatief aspect van de presentatie gegeven is , maar waarschuwt dat deze negativiteit niet zo gedacht moet worden dat we in de ? negatieve metafysica van de modernen ? belanden ( Im 283 ) .
Lacoue-Labarthe is dus wel bereid de formulering van Lyotard : subliem is ? de presentatie van het feit dat er iets onpresenteerbaars is ? te accepteren , maar wijst erop dat de gedachte dat niet alles zich presenteert op twee zeer verschillende manieren kan worden ingevuld .
Voor beide invullingen voert Lacoue-Labarthe vindplaatsen bij Kant aan , wiens Kritik der Urteilskraft ook voor hem een belangrijk steunpunt vormt .
De twee vindplaatsen illustreren in de ogen van Lacoue-Labarthe een paradigmatische tweedeling in het denken van het sublieme ( Vé 101 - 102 ) :

1 .
In het door Kant als prototype van het sublieme genoemde beeldverbod ( B 124 - 125 ; zie supra hoofdstuk 5 , paragraaf 4 ) wordt de presentatie gedacht vanuit de figuur ( gestalte , vorm ) als het zo geheten ? gesneden ? beeld .
Het is deze presentatie die verboden is .
Het gesneden beeld is eindig en daarom verwijst het verbod op het gesneden beeld naar het oneindige .
Dit denken van het sublieme is dus allereerst gefundeerd in de oppositie tussen het eindige en het oneindige of tussen het begrensde en het onbegrensde .
In de tweede plaats wordt het gesneden beeld als zodanig gedacht als een vorm die de materie omgrenst .
Aldus verwijst het sublieme op indirecte wijze nog naar een tweede oppositie , die tussen vorm en materie .
Beide opposities maken volgens Lacoue-Labarthe deel uit van de traditionele esthetica , die op haar beurt deel uitmaakt van de westerse metafysica .
Kortom , deze vindplaats representeert het denken van het sublieme vanuit de vertrouwde metafysische denkschema?s .

2 .
In een voetnoot ( in B 197 ) maakt Kant - met als inleidende commentaar : ? Misschien is er nooit iets verheveners gezegd of een gedachte verhevener uitgedrukt ?
- gewag van het opschrift op de tempel van Isis , dat als volgt luidt : ? Ik ben alles wat er is , wat er was en wat er zal zijn , en geen sterfelijke heeft mijn sluier opgeslagen ? .
Hier verbindt Kant het sublieme met een presentatie - het opslaan van de sluier - die zich uitdrukkelijk voordoet bij wijze van een onthulling , hetgeen volgens Lacoue-Labarthe de weg opent naar Heideggers ( niet esthetische , dus niet-metafysische ) denken van de waarheid als onthulling en verberging .

Gegeven deze twee vindplaatsen kan volgens Lacoue-Labarthe bij Kant dus zowel een metafysisch als ( een aanzet tot ) een niet-metafysisch denken van het sublieme worden aangetroffen .
Lacoue-Labarthe tracht nu eerst het onderscheid tussen deze twee paradigma?s in het algemeen te verhelderen .

De metafysica van het sublieme kent volgens Lacoue-Labarthe dezelfde grondslag als de metafysica van het schone , namelijk de genoemde gedachte van een omgrensde figuur , die bestaat bij wijze van gevormde materie .
In de metafysica is het sublieme niet meer dan de overschrijding van deze schone figuur .
Lacoue-Labarthe benoemt nu de metafysische opvatting van het schone - en dus ook van het sublieme - als eidetisch .
De esthetica , zo meent Lacoue-Labarthe , is sinds Plato gebaseerd op een ? eidetische ? bepaling van het schone ( Vé 103 ) .
Lacoue-Labarthe beroept zich hier op een passage in Heideggers Nietzsche-college van 1936 - 37 ( zie GA 43 , 94 ) waarin Heidegger stelt dat de gedachte dat een ? vorm ? de ? materie ? omgrenst , teruggaat op Plato?s gedachte dat het zijn als eidos verschijnt .
De eidos of idea is bij Plato immers de omlijnde Idee waarin de waarheid haar vaste vorm aanneemt , zichtbaar voor het oog van de geest .

Maar aan dit ? vorm aannemen ? ligt in Heideggers redenering de vooronderstelling ten grondslag dat er überhaupt iets verschijnt .
Aan de eidos gaat het phainesthai , het (ver)schijnen nog vooraf , zo concludeert Lacoue-Labarthe .
Het phainesthai moet als de mogelijkheidsvoorwaarde voor de ( eidetische ) afbakening van een vorm worden beschouwd .
Met andere woorden , het esthetische of metafysische - dat wil zeggen eidetische - denken van het schone en het sublieme berust op iets anders , op iets dat dit denken vergeet te denken , namelijk het phainesthai .

Een en ander betekent dat de twee vindplaatsen die Lacoue-Labarthe bij Kant ontdekt , in zijn ogen niet zomaar naast elkaar mogen worden geplaatst , als twee alternatieve , maar gelijkwaardige denkmogelijkheden .
De tweede staat volgens Lacoue-Labarthe voor iets oorspronkelijks , waarvan de eerste afhankelijk is .
Duidelijk is voorts dat dit oorspronkelijke , het phainesthai , waarop volgens Lacoue-Labarthe ook het sublieme van het beeldverbod nog berust , overeenkomt met wat Heidegger gewoonlijk aanduidt met het woord Lichtung .

Overigens , nu we weten dat het metafysisch sublieme op het metafysisch schone berust , ligt het voor de hand dat niet alleen met betrekking tot het sublieme , maar ook met betrekking tot het schone bij Kant minstens een spoor van een niet-metafysisch denken kan worden gevonden .
Inderdaad verwijst Lacoue-Labarthe met instemming naar Heidegger , die , zoals we eveneens in hoofdstuk 4 gezien hebben , in Kants visie op de belangeloosheid van het smaakoordeel een niet-metafysische pointe blootlegde ( Vé 107 ) .

Deze aanzetten bij Kant tot een niet-metafysisch ( niet-eidetisch ) denken van het schone en het sublieme blijven in de ogen van Lacoue-Labarthe echter nogal karig bemeten .
In hoofdzaak , zo meent hij te moeten vaststellen , behandelt Kant de problematiek van het schone en het sublieme steeds in termen van de eidetische presentatie en blijft hij derhalve gevangen in de esthetica .
Dit zou blijken uit de rol die de verbeelding bij Kant speelt ( Vé 113 ) .
Lacoue-Labarthe meent evenwel niet alleen ten aanzien van Kant maar ten aanzien van de hele geschiedenis van het denken over het sublieme vanaf Longinus te kunnen constateren dat nooit daadwerkelijk een breuk met de eidetische presentatie is voltrokken .
Hierin zou de reden kunnen liggen dat Heidegger geen aanleiding zag om op de esthetica van het sublieme in te gaan .
Om tot een deconstructie van de esthetica te komen , is een deconstructie van het schone noodzakelijk .
Het sublieme wordt slechts negatief gedefinieerd ten opzichte van het schone , dat zelf is geïnterpreteerd vanuit het eidetisch vatten van het zijnde .
Het sublieme staat in het teken van de ? negatieve presentatie ? , maar behoort aldus geheel en al tot de esthetica , aldus Lacoue-Labarthe ( Vé 117 - 118 ) .

Lacoue-Labarthe herneemt nu zijn vraagstelling , om vervolgens opnieuw bij Heidegger te rade te gaan .
De cruciale vraag in een deconstructie van de esthetica is volgens Lacoue-Labarthe : wat kan een niet-eidetische presentatie van het zijnde zijn ?
Wat kan in de presentatie in het spel zijn , dat niet van de orde van het eidos is ?
( Vé 123 ) .
Wat gaat vooraf aan het koppel vorm-materie of begrensd-onbegrensd ?
Gewezen is reeds op het phainesthai .
De betekenis van dit schijnen of verschijnen wordt door Lacoue-Labarthe verduidelijkt door nader in te gaan op Heideggers denken van de waarheid als alètheia .

Volgens Lacoue-Labarthe kunnen aan de alètheia als ? onverborgen worden ? twee aspecten worden onderscheiden .
Hij ontleent deze aan de passage in ? Der Ursprung des Kunstwerkes ? over het Verstellen en het Versagen waarmee volgens Heidegger de waarheid altijd gepaard gaat ( GA 5 , 40 ) .
In de woorden van Lacoue-Labarthe is sprake van Verstellung wanneer we niet goed zien als wát het zijnde verschijnt ; het zou déze hoedanigheid kunnen hebben of juist die andere ; dit treft dus de Washeit , quidditas van het zijnde .
Het Versagen daarentegen betekent dat onduidelijk is óf het zijnde zich überhaupt voordoet ; dit treft de Dassheit , quodditas van het zijnde ( Vé 127 ) .
Uit deze twee mogelijke vormen van onwaarheid leidt Lacoue-Labarthe af dat de waarheid zowel het ? feit ? dát iets verschijnt als de nadere aanduiding van het wát van dat iets omvat .
Anders gezegd ( met de verwante termen die Lyotard bezigt ) , de alètheia omvat het quod enerzijds en het quid anderzijds .

Het onderscheid tussen de ? watheid ? en de ? datheid ? blijkt bij Lacoue-Labarthe te corresponderen met het onderscheid tussen de esthetica en de deconstructie van de esthetica .
Het zijnde in zijn ? watheid ? , aldus Lacoue-Labarthe , ? kan misschien nooit anders worden gedacht dan als eidos .
Het gepresenteerde zijnde figureert zich altijd , installeert zich in een gestalte , neemt Gestalt aan ? .
Het ? wat ? toont zich dus eidetisch en omgekeerd vat de eidetische presentatie het zijnde enkel in zijn watheid .
Echter , zo vervolgt Lacoue-Labarthe , het (kunst)werk is niet alleen van de orde van de ? watheid ? , maar brengt ons tevens de ? datheid ? :
? het werk is de opening van het feit dát er zijnde is ? .
Deze opening van de ? datheid ? valt volgens Lacoue-Labarthe samen met het phainesthai .
Dit laatste is de presentatie in een niet-eidetische zin ( Vé 131 ) .
Aldus begint in de ? watheid ? de esthetica , in de ? datheid ? het niet-metafysische denken van de kunst .

Lacoue-Labarthe wijst erop dat Heidegger juist dit dat-aspect in ? Der Ursprung des Kunstwerkes ? onder meer heeft aangemerkt als de Stoss en het Ungeheure , termen die volgens Lacoue-Labarthe tot het lexicon van het sublieme kunnen worden gerekend .
Weliswaar heeft Heidegger het schokkende ? dát?-karakter , het phainesthai , op rekening van het schone geschreven , maar Lacoue-Labarthe merkt op dat de herinnering aan een dergelijke opvatting van het schone , die oorspronkelijker is dan de platoons-eidetische , in de geschiedenis feitelijk in het denken van het sublieme is vastgehouden , al is het op vage wijze .
Lacoue-Labarthe kan nu zijn conclusie trekken : in deze datheid ligt precies datgene wat altijd geïntendeerd is met het sublieme !

Voorts concludeert Lacoue-Labarthe dat wanneer het sublieme aldus wordt begrepen , dat wil zeggen als de datheid , het sublieme niet - zoals Lyotard wil - de presentatie is van het feit dat er iets onpresenteerbaars is , maar juist ? de presentatie van het feit dat er presentatie is ? .
Er is dan geen sprake meer van een negatief , maar van een affirmatief begrip van het sublieme , dat wil zeggen van de grote kunst , aldus Lacoue-Labarthe ( Vé 131 - 132 ) .

Heidegger

Maar als het sublieme zo goed past in Heideggers denken over kunst , waarom dan Heideggers totale stilzwijgen over het sublieme ?
Het is volgens Lacoue-Labarthe niet moeilijk enkele - met elkaar samenhangende - redenen voor Heideggers verwaarlozing van het sublieme te bedenken .
Het sublieme maakt in de eerste plaats geen deel uit van het authentieke Griekse denken , maar is een laat , hellenistisch en waarschijnlijk door het jodendom en het vroege christendom beïnvloed thema .
In de tweede plaats komt de gedachte van het sublieme voort uit de retorica en bereikt het de filosofie pas vanaf de 17e eeuw , dat wil zeggen onder de hoede van de esthetica .
De derde reden is dat het sublieme slechts in het licht van het schone wordt gedacht .
Dit brengt ons ten slotte bij de vierde en belangrijkste reden : evenals het schone wordt ook het sublieme gewoonlijk gedacht vanuit traditionele metafysische opposities , zoals die tussen het zintuiglijke en het bovenzintuiglijke ( Vé 115 - 116 ) .

In het licht van de geschiedenis van het sublieme - zoals beschreven in hoofdstuk 5 - kan worden opgemerkt dat deze redenen weinig overtuigend zijn .
Met uitzondering van Hegel kwamen immers bij de verschillende filosofen van het sublieme steeds óók zaken aan de orde die Heidegger wél tot een behandeling van het sublieme hadden moeten dwingen .
Maar op Hegel verlaat Heidegger zich wel vaker als het om de geschiedenis van de esthetica gaat .

In positieve zin echter luidt de stelling van Lacoue-Labarthe dat Heidegger de feitelijke strekking van het sublieme juist integreert in zijn opvatting van de kunst , dat wil zeggen van de ? grote kunst ? .
Wat kan Lacoue-Labarthe ter ondersteuning van zijn stelling aanvoeren ?
Om te beginnen maakt Heidegger in ? Der Ursprung des Kunstwerkes ? inderdaad duidelijk , hoe terloops ook , dat het hem enkel om de grote kunst gaat ( GA 5 , 26 ; N 31 ) - de grote kunst , die dus tegenover de esthetica komt te staan .
Er bestaat in de ogen van Heidegger opvallend genoeg een historische strijdigheid tussen de esthetica en de grote kunst , of sterker nog , ze sluiten elkaar wederzijds uit : de esthetica komt pas op bij Plato en Aristoteles , dat wil zeggen wanneer de tijd van de grote kunst - en die van de grote filosofie , zo merkt Heidegger op !
- al voorbij is ( GA 43 , 93 ) .
Voor de huidige tijd lijkt Heidegger het omgekeerde te verhopen : tegelijk met het einde van de esthetica krijgt wellicht de grote kunst opnieuw een kans .
En aan het einde van de esthetica wil Heidegger wel een steentje bijdragen .

Duidelijk is voorts dat Heideggers denken van de grote kunst voornamelijk geënt is op een anders denken van het schone , namelijk in de zin van het schijnen .
Heidegger spreekt over de ? lichting ? van het zijn en vervolgt aldus : ? Dit soort licht voegt zijn schijnen in het werk .
Het in het werk gevoegde schijnen is het schone .
Schoonheid is een wijze waarop waarheid als onverborgenheid weest ?
( GA 5 , 43 ; N 46 ; cursivering door Heidegger ) .
Met andere woorden , het eerder genoemde phainesthai wordt door Heidegger uitsluitend met het schone verbonden .
Op deze wijze blijft de ? grote ? kunst bij Heidegger ? schone ? kunst .
Maar inderdaad brengt Heidegger in dit hernieuwde denken van het schone allerlei kenmerken onder die traditioneel onder het thema van het sublieme vallen .

Dit blijkt allereerst op concreet vlak .
Heidegger geeft een fenomenologische schets van zijn voorbeeld bij uitstek van de grote kunst : een Griekse tempel .
Dit is een bouwwerk dat de gestalte van de god omsluit en verbergt , maar ook het duistere dragen door de rotsgrond accentueert , het razende geweld van de storm toont , het licht van de dag en de duisternis van de nacht te voorschijn brengt , de onzichtbare ruimte van de lucht zichtbaar maakt en als onverzettelijk afsteekt tegen het zieden van de zee ( GA 5 , 27 ; N 33 ) .
Duidelijk is dat Heidegger met een dergelijke schets van de tempel precies de klassieke typeringen van het sublieme herneemt : de gewelddadige storm , de ziedende zee , de duisternis enzovoort .
Het gaat echter niet , zoals bij Burke en Kant , om het subject of de rede die standhouden terwijl ze overgeleverd worden aan diverse privations , maar het is het kunstwerk zelf dat in deze privations standhoudt of deze zelfs ervaarbaar maakt .

Tevens kan worden gewezen op de algemene kenmerken die Heidegger aan het kunstwerk toewijst .
Weliswaar accepteert Heidegger niet een grenzeloosheid , vormeloosheid of mateloosheid zonder meer , maar wel laat hij ( zoals we in hoofdstuk 4 hebben gezien ) het kunstwerk voortkomen uit een strijd tussen maat en mateloosheid ( GA 5 , 58 ; N 59 ) .

Heidegger fundeert deze sublieme aspecten van het kunstwerk in zijn opvatting van de waarheid als een strijd tussen lichting en verberging .
Daarmee krijgt de waarheid zelf de trekken van het sublieme .
Dat is waarom Lacoue-Labarthe zijn verhandeling over het sublieme de titel ? De sublieme waarheid ? heeft meegegeven .
Volgens Heidegger ondergraaft de waarheid als wezenlijk samengaan van lichting en verberging voortdurend de menselijke vertrouwdheid met het zijnde en brengt zij een confrontatie met de onvertrouwdheid met zich mee :

? Te midden van het zijnde in onze naaste omgeving wanen we ons thuis .
Het zijnde is vertrouwd , veilig , gewoon ( vertraut , verlässlich , geheuer ) .
Niettemin trekt door de lichting een permanent verbergen in de dubbele gedaante van ontzegging ( Versagen ) en verplaatsing ( Verstellen ) .
Het vertrouwde is in wezen niet zo vertrouwd ; het is onvertrouwd ( Das Geheure ist im Grunde nicht geheuer ; es ist un-geheuer ) ?
( GA 5 , 41 ; N 44 ) .

De confrontatie met de onvertrouwdheid lijkt goed vergelijkbaar met de sublieme privations bij Burke en de Erschütterung bij Kant .
Duidelijker echter dan Kant - en niettegenstaande Lyotards lovende woorden wellicht ook duidelijker dan Burke - plaatst Heidegger deze confrontatie in het kader van wat we een ontologie van de gebeurtenis kunnen noemen .
In Heideggers visie draait de kunst primair niet om een representatie van de werkelijkheid , maar om het ? naar voren brengen ( Darbringen ) van het ? dat het is ? ? .
In het kunstwerk treedt het feit naar voren dát er onverborgenheid is geschied .
Het feit dat het werk ís , bestaat , vormt een ? schok ?
( Anstoss ) .
Deze ? schok ( Stoss ) , dit ? dat ? van het geschapenzijn ? treedt uit het werk in het licht .
Daarmee komt tevens het beslissende onderscheid tussen het kunstwerk en het tuig naar voren : het ? dat ? valt bij het tuig niet op , omdat het daar in de dienstigheid verdwijnt , terwijl bij het kunstwerk ? juist dit , dat het als zodanig is , het ongewone is ? .
Heidegger gebruikt hier de term ? gebeurtenis ?
( Ereignis ) : ? De gebeurtenis van zijn geschapenzijn trilt in het werk niet zomaar na , maar die gebeurlijkheid , die het werk als dit werk is , straalt ervan af ? .
Wat uitschijnt is het unieke feit dat dit werk bestaat .
Heidegger schetst een strijdigheid tussen de schokkende singulariteit van het werk waarmee de waarheid naar voren treedt enerzijds en de alledaagsheid - waarin de singulariteit per definitie niet aan de orde is - anderzijds : ? Hoe wezenlijker deze schok aan de dag treedt , des te bevreemdender ( befremdlicher ) en eenzamer wordt het werk ? .
Daarmee ? rukt ? het werk ons in de ? openheid van het zijnde ?
( dus in de waarheid ) ? en zo tegelijk weg uit het alledaagse ? .
Het gaat er volgens Heidegger om deze ? vervoering ?
( Verrückung ) te volgen ( GA 5 , 53 - 54 ; N 54 - 55 ) .

Aldus treedt in Heideggers opvatting van de kunst het onderscheid dat Lacoue-Labarthe tussen de ? datheid ? en de ? watheid ? van het onverborgen worden onderkende duidelijk naar voren .
Het ligt dan ook voor de hand dat dit onderscheid opnieuw aan de orde komt als Heidegger over de taal spreekt , die in zijn ogen immers de kunst in primaire zin uitmaakt :

? Pas doordat de taal voor het eerst het zijnde noemt , brengt zulk noemen het zijnde tot het woord en tot verschijnen .
Dit noemen benoemt het zijnde tot z?n zijn vanuit het zijn .
Zulk zeggen is een ontwerpen van het lichten waarin wordt aangezegd als wat het zijnde in het opene komt ?
( GA 5 , 61 ; N 62 ; cursiveringen door Heidegger ) .

De taal omvat dus enerzijds het ? tot z?n zijn ? benoemen , dat wil zeggen het dát , anderzijds het ? aanzeggen ? wát iets is .

Het is nu wel duidelijk dat Lacoue-Labarthe gelijk heeft : bij Heidegger is het aloude ? lexicon van het sublieme ? , zij het ? vertaald ? , terug te vinden .
We hebben inmiddels immers gezien dat de waarheid - of meer in het bijzonder het kunstwerk waarin de waarheid is ? ingericht ? -
zich voordoet bij wijze van een schok , een stoot , een bevreemdende eenzaamheid , waardoor het een vervoering uit het gewone en vertrouwde teweegbrengt en ons confronteert met het onvertrouwde , het Ungeheure .
Er zou zelfs iets voor te zeggen zijn de term ungeheuer simpelweg te vertalen met ? subliem ? .
Het Ungeheure of het sublieme wordt door Heidegger uitdrukkelijk verbonden met de ? gebeurlijkheid ? van de waarheid , met de ? opening van het zijn ? als gebeurtenis .
Het kunstwerk is een zijnde dat sterker dan andere soorten van zijnden de ontologische differentie als gebeurtenis demonstreert .

In de verkenning van de geschiedenis van het sublieme in hoofdstuk 5 hebben we gezien dat het sublieme enerzijds met behulp van metafysische begrippenparen werd omschreven , terwijl anderzijds ook elementen voorkwamen die daar niet goed in pasten en die we hebben aangeduid als aanzetten tot het denken van het sublieme als een gebeurtenis .
In zijn op Heidegger gebaseerde visie brengt Lacoue-Labarthe in feite dezelfde differentiatie aan , door te wijzen op het onderscheid tussen de eidetische ( dus metafysische ) benadering van het sublieme enerzijds en de opvatting van het sublieme als het schokkende dát van het (ver)schijnen anderzijds .
Dit laatste kan eveneens als een gebeurtenis worden begrepen .

De paradox waarmee we begonnen lijkt nu als een boemerang naar Lyotard terug te keren : waarom ? vergeet ?
Lyotard dat Heideggers thematisering van het gebeurtenis-aspect van het kunstwerk als een verwerking van het sublieme kan worden begrepen ?
We dienen ons echter wel Lyotards precieze bewoordingen te herinneren , namelijk dat Heidegger : ? de problematiek van het sublieme - in ieder geval als zodanig - volledig over het hoofd heeft gezien ? .
Open staat nog de vraag wat Lyotard met het toegevoegde ? als zodanig ? op het oog heeft .
En daarnaast kunnen we de zaak ook alvast omkeren : waarom heeft Heidegger in het sublieme enkel de metafysica en niet de gebeurtenis onderkend ?
Waarom de gebeurlijkheid in het schone proberen terug te vinden of aan te brengen , terwijl deze bij het sublieme voor het oprapen lag ?
Kortom , Lacoue-Labarthe en Lyotard hebben beiden gelijk : de kunst wordt door Heidegger vanuit de gebeurtenis gedacht , hetgeen met het gebeurlijke aspect van het sublieme strookt .
Dát dit gebeurlijke aspect in het sublieme ligt , wordt door Heidegger echter over het hoofd gezien , waardoor hij niet alleen het metafysische aspect van het sublieme , maar de gehele geschiedenis van het sublieme links laat liggen .

3 .
Lacoue-Labarthe : het sublieme ingevoegd in de mimetologie

We keren terug naar Lacoue-Labarthes essay als een interventie in het debat over het sublieme .
De tweede inzet van dit essay is het sublieme binnen te halen in de ? mimetologie ? die Lacoue-Labarthe aan het denken van kunst en politiek ten grondslag wil leggen .
Lacoue-Labarthe is er dus op uit te laten zien dat het sublieme zich bij wijze van mimesis voordoet en omgekeerd dat er aan de mimesis altijd iets is dat subliem kan worden genoemd .

Het spreekt vanzelf dat het sublieme zich slecht laat inpassen in de traditionele opvatting van de mimesis als imitatie .
Zoals we in hoofdstuk 5 hebben gezien , zijn de filosofen het er immers over eens dat het sublieme niet door doelgerichte nabootsing kan worden bewerkstelligd .
Maar met de ? algemene ? mimesis zoals Lacoue-Labarthe die onder meer aan de hand van Aristoteles heeft geschetst , staan de kansen er beter voor .
De mimesis wordt dan gedacht als een verhouding tussen technè en phusis of tussen kunst en natuur , zodanig dat de kunst in het verlengde van de natuur iets produceert dat als ? oorspronkelijk ? kan gelden en dus geen verdubbeling van de ? oorspronkelijke ? natuur behelst .
Met andere woorden , het gaat om een mimetologie die rekenschap aflegt van de ? oorspronkelijke supplementariteit ? .

Ten einde te laten zien dat het sublieme in deze ? supplementaire ? mimetologie kan worden ingevoegd , verwijst Lacoue-Labarthe allereerst naar Longinus .
Terwijl Heidegger de verhandeling van Longinus over het sublieme nooit serieus heeft genomen , wil Lacoue-Labarthe haar wel als een filosofische tekst beschouwen .
Weliswaar verbindt Longinus het sublieme in bepaalde opzichten met een technè in de zwakke zin van savoir-faire , dat wil zeggen met de retorica , maar tegelijkertijd situeert hij het sublieme in de verhouding van aangeboren en aangeleerd , en daarmee in de verhouding van technè en phusis , zo merkt Lacoue-Labarthe op .
Longinus onderkent in deze verhouding een structuur die ? een noodzakelijke supplementariteit ? impliceert , aldus Lacoue-Labarthe .
Enerzijds geldt de technè immers als de sur-croît van de phusis , het phainein ( schijnen ) als een phuein ( groeien ) naar het licht , terwijl we anderzijds de phusis enkel via de presentatie ervan door de technè leren kennen .
Deze gedachtegang van Longinus , zo meent Lacoue-Labarthe , komt op haar beurt overeen met Aristoteles ? theorie van de mimesis .
In deze theorie ligt de stelling besloten dat we ? de technè , dat wil zeggen de mimesis ? dienen te begrijpen als ? la présentification , le rendre-présent ? , als het present stellen als zodanig .
Deze stelling gaat in tegen de gedachte dat het zijnde ten volle is los van en voorafgaand aan de mimesis .
De mimesis , aldus Lacoue-Labarthe , ? is de mogelijkheidsvoorwaarde van het weten dát er zijnde is ( en niet niets ) ? .
Longinus ? behandeling van het sublieme laat zich volgens Lacoue-Labarthe leiden door deze mimetologie , die Aristoteles in zijn verzet tegen Plato?s interpretatie van de mimesis heeft ontwikkeld ( Vé 136 - 138 ) .

Ook bij Kant meent Lacoue-Labarthe te kunnen constateren dat het sublieme deel uitmaakt van een mimetologie .
Echter , in de toelichting die hij hierbij geeft , blijkt Lacoue-Labarthe zijn toevlucht te zoeken in een heuse ? kunstgreep ? .
Hij baseert zich niet op het onderdeel in Kants Kritik der Urteilskraft dat over het sublieme handelt , maar wendt zich tot het onderdeel over het genie en lanceert de opmerkelijke stelling dat het genie bij Kant de kunstenaar van het sublieme is , of met andere woorden dat paragraaf 49 van de Kritik der Urteilskraft , waarin Kant het genie behandelt , over de mogelijkheidsvoorwaarde van sublieme kunst gaat .
Een van de argumenten die Lacoue-Labarthe aanvoert , is dat de reeds genoemde voetnoot van Kant over het sublieme Isis-opschrift zich bevindt in het onderdeel over het genie .
Ook wijst Lacoue-Labarthe erop dat Kant over de ? esthetische ideeën ? van het genie zegt dat ze ? veel te denken ? geven ( B 192 - 193 ) , een formulering die reeds Longinus met betrekking tot het sublieme heeft gebezigd .
De Schwung van de verbeelding waarmee de esthetische ideeën gepaard gaan ( B 196 ) , past volgens Lacoue-Labarthe in het klassieke denken van het sublieme ( Vé 98 - 99 ) .
De redeneerstrategie van Lacoue-Labarthe is duidelijk : als het sublieme bij Kant uit het genie voortkomt en vervolgens kan worden aangetoond dat het genie-begrip in de ? supplementaire ? mimetologie past , dan valt ook het sublieme onder deze mimetologie , hetgeen nu tevens ten aanzien van Kant is aangetoond .

Het probleem waarop we hier stuiten is zodanig gecompliceerd én fundamenteel dat het een uitvoerige behandeling verdient .
Laten we proberen de zaken stap voor stap uiteen te leggen .
Allereerst kan er in het algemeen helemaal geen bezwaar tegen bestaan het sublieme in een mimetologie in te passen , dat wil zeggen ervan uit te gaan dat het sublieme bij wijze van mimesis komt .
Hierbij geldt echter wel een voorwaarde , die Lacoue-Labarthe zelf duidelijk heeft gemaakt , namelijk dat zowel het sublieme als de mimesis worden begrepen als of herleid tot ? de presentatie van het feit dat er presentatie is ? , tot het quod .
Een dergelijke opvatting van het sublieme was impliciet bij Heidegger te vinden , zo heeft Lacoue-Labarthe aangetoond , en deze strookt mooi met de ? geheime ? mimetologie die Lacoue-Labarthe eveneens bij Heidegger heeft blootgelegd .
Een soortgelijke verbinding tussen het sublieme enerzijds en de mimesis als enkel het dat-aspect van het ? present stellen ? als zodanig anderzijds meent Lacoue-Labarthe ook bij Longinus ( en Aristoteles ) aan te treffen , zoals we zojuist gezien hebben .
Bij Kant zal dat eveneens mogelijk zijn wanneer we in het sublieme het aspect van de Erschütterung , dus de gebeurtenis centraal stellen ( zie hoofdstuk 5 ) .

Evenmin kan een bezwaar worden uitgesproken tegen het feit dat Lacoue-Labarthe niet alleen bij Aristoteles en Longinus , maar ook in Kants verhandeling over het genie de algemene mimesis met haar oorspronkelijk supplementaire verhouding van technè en phusis of kunst en natuur blootlegt .
Kant omschrijft het genie immers als ? het talent ( natuurgave ) dat aan de kunst de regel geeft ?
( B 181 ) .
Inderdaad onderkent Kant in het genie een gave om te geven , een gave gegeven door een natuur die iets geeft wat ze niet heeft , namelijk de regels van de kunst , een gave die zelf zonder regels door de natuur wordt voortgebracht en waarvan ook het genie niet weet hoe zij bij hem tot ideeën leidt ( B 182 ) .
Het genie als een voltrekker of doorgeefluik van de algemene mimesis opvatten , is dus zonder meer akkoord .

Eén element uit het betoog van Lacoue-Labarthe stuit echter op moeilijkheden , namelijk de stelling dat Kants verhandeling over het genie zoiets als ? sublieme kunst ? betreft .
Het is noodzakelijk deze stelling kritisch in beschouwing te nemen , omdat het genie enerzijds en het sublieme anderzijds in feite naar twee verschillend georiënteerde esthetica?s verwijzen .
Ook al wordt de voornaamste stelling van Lacoue-Labarthe , namelijk dat het sublieme ?
en trouwens ook het genie ?
vanuit de supplementaire mimetologie kan worden begrepen door dit onderscheid helemaal niet aangetast , is het toch van belang te laten zien dat Kant een principieel onderscheid maakt tussen het geniale en het sublieme .

Kant

Een eerste bedenking heeft nog niet al te veel gewicht .
Zoals we in hoofdstuk 5 hebben gezien , kan Kant zich het sublieme in de kunst nauwelijks indenken en vormt in zijn ogen bij uitstek de ? ruwe natuur ? de aanleiding tot het sublieme gevoel .
Het feit dat Lacoue-Labarthe aan Kant een visie op sublieme kunst toeschrijft , betekent dus een nogal krachtige extrapolatie .
We dienen ons echter te realiseren dat ook Lyotard Kant ? overdrachtelijk ? leest : hoewel Kant nauwelijks oog heeft voor een mogelijke betekenis van het sublieme voor de kunst , leest Lyotard in Kants ? Analytik des Erhabenen ?
( paragraaf paragraaf 23 tot en met 29 ) het prototype voor de sublieme kunst van de avant-gardes .
Het verschil is dan slechts dat Lacoue-Labarthe dit model voornamelijk zoekt in paragraaf paragraaf 46 tot en met 50 , die over het genie handelen .

Er kan echter een aantal argumenten van meer doorslaggevende aard tegen Lacoue-Labarthe worden ingebracht .
Ten eerste : datgene wat bij Kant de kern van het geniale vermogen uitmaakt is de esthetische idee , en dat is een voorstelling van de verbeelding , als een geheel van zintuiglijke vormen .
Het sublieme daarentegen bestaat altijd in een relatie tussen het zintuiglijke ( c.q. de verbeelding ) en het bovenzintuiglijke .
Het kenmerk van het sublieme is dat ten gevolge van het falen van de verbeelding in haar verwerking van het zintuiglijke de bovenzintuiglijke ideeën van de rede in het gemoed worden opgeroepen .
Als Kant de uitdrukking ? esthetische idee ? introduceert , legt hij dan ook onmiddellijk uit dat de esthetische idee , waarvoor geen enkele ? bepaalde gedachte , dat wil zeggen begrip adequaat kan zijn ? , het ? tegendeel ? is van de idee van de rede , die namelijk ? omgekeerd een begrip is waarvoor geen enkele aanschouwing ( voorstelling van de verbeelding ) adequaat kan zijn ?
( B 192 - 193 ; cursiveringen door mij , FvP ) .

Bij de esthetische idee is er aan de ene kant een rijkdom aan verzinnelijking - zo rijk dat kan worden gesproken van een ? streven ? naar iets dat ? voorbij de grens van de ervaring ligt ? , maar komt het aan de andere kant niet tot een eenduidige begrippelijke verwoording daarvan .
De esthetische idee betreft ? vormen die niet de presentatie van een gegeven begrip zelf uitmaken ? , maar die een reeks van esthetische ? nevenvoorstellingen ? of ? attributen ? leveren , een ? massa ? aan ? verwante voorstellingen ? , waarmee de verbeelding het verstand overstelpt .
Een van de vele voorbeelden die Kant noemt is de adelaar van Jupiter met de bliksem in zijn klauwen , als attribuut van de ? machtige hemelkoning ?
( B 195 ) .
We begrijpen dat voorstellingen als de adelaar , de bliksem enzovoort meteen weer andere voorstellingen oproepen , zonder dat een begrippelijke omheining mogelijk is .
Kant spreekt van ideeën omdat het om voorstellingen gaat die de grenzen van de ervaring trachten te overschrijden en van esthetische ideeën omdat voor zulke voorstellingen geen enkel begrip adequaat is ( B 193 - 194 ) .
Bij een esthetische idee , zegt Kant , bereikt het verstand door middel van zijn begrippen nooit ? de hele innerlijke aanschouwing van de verbeelding ?
( B 242 ) .
Kant noemt de esthetische idee dan ook ? een inexponibele voorstelling van de verbeelding ?
( B 240 ) .
Bij het sublieme komt omgekeerd juist de verbeelding tot geen enkele voltooide presentatie , maar is het bovenzintuiglijke als gedachte van de rede duidelijk en helder aanwezig in het gemoed .
De ideeën van de rede kunnen echter niet in de realiteit worden gedemonstreerd : ze worden door Kant ? indemonstrabel ? genoemd ( ibid. ) .
Kortom , het genie - ook de ? ideële ? kern daarvan - blijft geheel en al een zaak van de verbeelding ; dat is trouwens de reden waarom Newton of welke wetenschapper dan ook volgens Kant geen genie is ( B 184 ) .
Het sublieme daarentegen omvat het conflict tussen de verbeelding en de ( ideeën van de ) rede .

Een tweede argument tegen Lacoue-Labarthe is dat Kant het genie aan de voorwaarden van de smaak onderwerpt , dat wil zeggen aan de wijze waarop het schoonheidsoordeel tot stand komt .
Aan bepaalde would be ( seinsollende , zegt Kant ) kunstwerken kan men nogal eens genie zonder smaak waarnemen , zo verzucht Kant ( B 191 ) en daarom acht hij het voor de schone kunst noodzakelijk dat het genie zich aan de tucht van de smaak onderwerpt - en dit betekent aan de overeenstemming tussen verbeelding en verstand : ? Want alle rijkdom van de verbeelding brengt in haar wetteloze vrijheid niets dan onzin voort ; het oordeelsvermogen echter is het vermogen deze vrijheid aan het verstand aan te passen ?
( B 202 ) .
Dit terwijl we weten dat bij het sublieme helemaal geen beroep wordt gedaan op het verstand , maar op de rede .
En luidt de titel van paragraaf 46 van Kants Kritik der Urteilskraft niet : ? Schone kunst is kunst van het genie ? ?
Duidelijk is dat ook het omgekeerde geldt : de kunst van het genie is de kunst van het schone .
Het genie wordt door Kant geheel en al als de oorsprong van de schone kunst gedacht , niet van het sublieme .

Er is dan ook geen tekstpassage te vinden waarin Kant het genie of de esthetische ideeën subliem noemt .
Maar hoe zit het dan met Kants verwijzing naar het sublieme in paragraaf 49 ?
Wat Kant mijns inziens aangeeft , is dat in de ? esthetische attributen ? die de geniale verbeelding verzint zelfs ideeën van de rede of ? intellectuele begrippen ?
- en derhalve ook het sublieme - een rol kunnen spelen .
Het eerste voorbeeld dat Kant geeft is de beschrijving van een schone ochtend met de dichtregel : ? Die Sonne quoll hervor , wie Ruh aus Tugend quillt ?
( B 197 ) .
Het is hier volgens Kant ? het bewustzijn van de deugd ? dat een massa ? verheven ? gevoelens opwekt .
Van belang is nu echter dat dit bewustzijn wordt verwerkt in een esthetische idee met betrekking tot de opkomende zon .
Daarna volgt de voetnoot over het sublieme karakter van het opschrift op de tempel van Isis ( dat wil zeggen ? moeder natuur ? , zoals Kant toevoegt ) .
Laten we dit opschrift nog even in herinnering roepen : ? Ik ben alles wat er is , wat er was en wat er zal zijn , en geen sterfelijke heeft mijn sluier opgeslagen ? .
Daarin staat niet de gedachte van de onthulling als zodanig centraal , zoals Lacoue-Labarthe wil , maar wordt een sublieme voorstelling gegeven , namelijk van de sterfelijke mens die zich tegenover de oneindigheid van de natuur geplaatst ziet - oneindigheid is een idee van de rede .
Maar waar het hier echt om draait , is dat Kant in deze voetnoot vervolgens vertelt dat deze spreuk opgenomen is in een esthetische presentatie , te weten de ? sinnreiche Vignette ? waarmee ene Segner zijn Naturlehre-boek opent .
Dus niet de esthetische idee is subliem , maar in de ? sinnreiche ? esthetische idee kan zelfs het sublieme worden gebruikt .

We stellen vast : het sublieme is mimetisch , het genie is mimetisch , maar het genie is niet subliem en het sublieme is niet ? geniaal ? , althans niet wanneer we het sublieme van bijvoorbeeld Burke , Kant en Lyotard als uitgangspunt nemen - met betrekking tot Longinus heeft Lacoue-Labarthe wel gelijk : volgens Longinus wordt de sublieme kunst door genieën geschapen .
Wat Kant betreft ziet Lacoue-Labarthe in feite de meest cruciale tweedeling over het hoofd .
Meteen na de definitie van de esthetische idee in paragraaf 49 maakt Kant de toch wel beroemd geworden opmerking : ? De verbeelding ( als productief kenvermogen ) is namelijk zeer machtig in de schepping van als het ware een andere natuur , uit de stof die de werkelijke natuur haar geeft ?
( B 193 ; cursivering door mij , FvP ) .
Daarentegen heeft Kant het sublieme gedefinieerd als iets dat ons leert tegen de natuur in te gaan ( B 115 ) .
Dat wil zeggen , tegen elke natuur , de eerste zowel als de tweede , en wel door te vertrouwen op onze rede .
In feite keert dus met het genie en de esthetische idee enerzijds en het sublieme anderzijds precies het voor Kants hele kritische operatie wezenlijke onderscheid tussen natuur en rede terug .
En weliswaar wordt dit onderscheid soms op het onherkenbare af subtiel , maar verdwijnen doet het nooit .

Er is enerzijds het teveel aan natuur , er is anderzijds de gebrekkigheid van de natuur .
Dit is het fundamentele onderscheid tussen het genie en de esthetische idee enerzijds en het sublieme anderzijds .
Lacoue-Labarthe vergeet dit onderscheid als hij ook het teveel op de noemer van het sublieme brengt , als hij zegt dat de logica van het sublieme uit ? het surplus ( surcroît ) van het leven ? bestaat ( Vé 98 ) .
Weliswaar kunnen zowel het genie als het sublieme worden beschouwd als uitvloeisels van de mimesis , maar in het geval van het genie gaat het om een overvloedige rijkdom aan vormen of voorstellingen , die dus op de noemer van de representatie of ? wat-mimesis ? moet worden gebracht , terwijl het sublieme , zoals Lacoue-Labarthe aan de hand van Heidegger heeft laten zien , enkel in de presentatie of ? dat-mimesis ? bestaat .
Zeker , het sublieme kan als een vorm van mimesis worden beschouwd , mits beiden uitgekleed zijn tot op het bot van de gebeurtenis .
Voorts kan weliswaar worden gezegd dat de gebeurtenis evengoed aan het genie ten grondslag ligt , maar het genie wordt door Kant verder ingevuld als de natuurlijke subjectieve leverancier van een overvloedige beeldenrijkdom en het is deze invulling waaraan het sublieme moet worden onttrokken .

4 .
Lyotard : drie - of toch minstens twee - esthetica?s

Aan de ene kant hebben we de beide operaties die Lacoue-Labarthe doorvoert niet in twijfel hoeven trekken : a ) het sublieme is in wezen ook door Heidegger gedacht ; b ) het sublieme kan als een verschijningswijze van de mimesis worden begrepen .
Toch staat daar een andere kant tegenover : a ) gegeven het feit dat Heidegger het sublieme in het schone integreert , valt te vermoeden dat hij het sublieme toch anders denkt dan Lyotard ; b ) duidelijk is geworden dat het sublieme niet met élke verschijningswijze van de mimesis samenvalt ( bijvoorbeeld niet met de esthetische idee ) .

Wat het laatste betreft hebben we Lacoue-Labarthes gelijkstelling van de sublieme mimesis met de geniale mimesis weersproken door zijn Kant-interpretatie kritisch te belichten .
Hierbij zijn we in feite vooruitgelopen op de inbreng van Lyotard .
We krijgen nu de gelegenheid Lyotards begrip van het sublieme scherper te doen uitkomen door te laten zien hoe dit zich verhoudt tot het sublieme à la Heidegger en Lacoue-Labarthe .
Ik baseer me hier vooral op twee werken van Lyotard waarvan ik in het vorige hoofdstuk slechts zijdelings gebruik heb gemaakt , te weten Leçons sur l?analytique du sublime ( 1991 ) en Karel Appel : Ein Farbgestus ( 1998 ) .
Hoewel Lyotard in deze werken niet expliciet reageert op de interventie door Lacoue-Labarthe in het debat over het sublieme , sluiten de verschijningsdata een impliciete reactie op deze interventie niet uit .

We knopen allereerst bij de laatstgenoemde kwestie aan : de verhouding tussen het genie en het sublieme .
Het blijkt dat Lyotard de thematiek van het genie niet afwijst als een mogelijke en zelfs zinvolle invalshoek in de esthetica , maar dat hij deze wel strikt onderscheiden wil houden van die van het sublieme .
Lyotard blijkt zich hierbij veelvuldig op Kant te beroepen .

Anders dan Lacoue-Labarthe meent Lyotard dat Kants behandeling van het genie niet met diens esthetica van het sublieme kan worden geïdentificeerd : ? Het genie is geenszins subliem , maar gek van vormen en gek op vormen , terwijl het sublieme voortkomt uit hun ? afwezigheid ? ? .
Voor Lyotard gaat het om een onderscheid tussen twee ? ontregelde ? esthetica?s ( LS 97 ) .
Evenzo schrijft Lyotard dat de kunst ? door twee verschillende esthetica?s kan worden begrepen , al naar gelang hoe het werk zich op de materie van de gewaarwording beroept ?
( Ap 44 ) .
Uit Lyotards uitleg blijkt dat het in zekere zin om drie esthetica?s gaat , namelijk een standaard-esthetica van het schone , een ? ontregelde ? esthetica van het schone en de esthetica van het sublieme , die eveneens ? ontregeld ? mag heten .

1 .
De standaard-esthetica betreft de gewone , dat wil zeggen ? rustige contemplatie ? van het schone , bij uitstek dat van de natuur .
De verbeelding , ? het vermogen van de vormen ? , het vermogen iets ? in een vorm te vatten ? , te ? formeren ? , produceert vrijelijk vormen die corresponderen met die van de natuur , die zelf ? als kunstenaar én werk van de vormen ( artiste en formes et oeuvre des formes ) ? kan worden beschouwd ( LS 73 ) .
De verbeelding komt hierbij in een ? vrij spel ? tot een harmonie met het verstand .

2 .
Lyotard rangschikt het genie en ? zijn ? esthetische ideeën zonder enige aarzeling onder de esthetica van het schone , zij het dat deze esthetica nu ontregeld raakt .
Deze ontregelde esthetica van het schone wordt door Lyotard aangeduid als ? een esthetica van het teveel ?
( Ap 44 ) .
In haar productieve hoedanigheid komt de verbeelding met een overvloed aan vormen , een hoeveelheid die het verstand niet meer aankan ( LS 88 ) .
Volgens Lyotard heeft Kant bij zijn omschrijving van de ? esthetische ideeën ? deze overmaat aan vormen , deze ? schone zondvloed ? op het oog ( Ap 46 ) .
Uit Kants verklaring dat esthetische ideeën zich niet in een bepaalde uitdrukking van de taal laten vatten ( B 196 ) , maar juist ? veel onnoembaars ? erbij laten denken ( B 197 ) , concludeert Lyotard dat bij de esthetische ideeën zelfs de benoeming mislukt .
De schoonheid is onnoembaar , aldus Lyotard ( Ap 44 ) .

Waarom rekent Lyotard deze ? esthetica van het teveel ? , die ik de geniale esthetica wil noemen , tot de esthetica van het schone ?
Lyotard stelt dat de vormen die de productieve verbeelding levert ? natuurlijke ? vormen blijven , ? ook al zijn ze door de vrije verbeelding tot extase gebracht ?
( LS 90 ) .
Hij wijst erop dat Kant niet voor niets spreekt van een ? andere natuur ? , dus tweede natuur die uit de bevrijde verbeelding ontstaat ( Ap 45 ) .
De verbeelding begeeft zich hier weliswaar in een ? onbegrensd veld van vormenvermenigvuldiging ? , maar omdat elke vorm nu eenmaal begrensd is , blijft de verbeelding de slavin van haar eigen eindigheid , aldus Lyotard ( LS 98 ) .
Met haar menigvuldigheid overschrijdt de verbeelding weliswaar de directe conceptuele herkenning door het verstand , maar ze blijft op dit verstand betrokken ( Ap 60 ) .

Hoe verhoudt nu de geniale esthetica van het schone zich volgens Lyotard tot de standaard-esthetica van het schone ?
Natuurlijk is allereerst van belang dat de eerste enkel in de kunst aan de orde kan zijn en de tweede ook op de natuur betrekking kan hebben , maar dit is slechts een formele opmerking .
Lyotard lijkt in feite van een glijdende overgang tussen beide esthetica?s uit te gaan , een overgang bij wijze van een exces of transgressie , waarmee echter het bereik van het schone niet wordt verlaten .
Hij schrijft dat het exces van de verbeelding in haar productie van vormen of esthetische ideeën - zodanig dat de conceptuele herkenning wordt geblokkeerd - altijd potentieel besloten ligt in de kalme contemplatie van het schone ( LS 97 ) .
De juiste proportie van het schone wordt volgens Lyotard altijd bedreigd .
Het kunstwerk draagt de verleiding tot het delirium in zich ( Ap 50 ) .

3 .
Als Kant het sublieme met het schone vergelijkt , gaat het wat het schone betreft om wat ik de standaard-esthetica heb genoemd .
De esthetica van het sublieme zoals Lyotard die bij Kant leest , zullen we hier echter vooral met de geniale esthetica van het schone vergelijken .

Lyotard behandelt de esthetica van het sublieme als de tweede ontregelde esthetica die Kant in zijn derde Kritiek beschrijft .
Deze tweede esthetica is de ? keerzijde ? van de eerste ( Ap 58 ) .
Lyotard noemt het exces of de ontregeling waarmee de geniale esthetica gepaard gaat de ? antipode ? van de ? sublieme ontregeling ?
( LS 97 ) .
Het sublieme gevoel wordt opgewekt : ? door een ? presentie ? die datgene wat het verbeeldende denken in één klap in een vorm kan bevatten , wat dit denken kan formeren ( former ) , te buiten gaat ?
( LS 73 ) .
Lyotard doelt hier op Kants stelling dat het sublieme gevoel voortkomt uit ? een vormeloos voorwerp ? .
Zoals we weten verwijst bij Kant de vormeloosheid , dat wil zeggen onbegrensdheid , naar de ideeën van de rede .
Lyotard legt uit dat het in de eerste plaats gaat om het oneindige , niet in seriële zin , waarbij elke grootte weer verder te vergroten valt , maar om het oneindige als een geheel , als absolute totaliteit ; en in de tweede plaats om de causaliteit , niet in empirische zin , waarbij elke oorzaak zelf weer een gevolg is , maar als vermogen tot beginnen , als vrijheid .
Lyotard spreekt van de presentie van iets absoluuts , die de aanschouwde presentatie bespookt .
De inzet is ? door middel van de kunstzinnige en literaire presentatie te getuigen van het absolute ?
( LS 188 ) .
De aanschouwing kent dus - naast de onuitputtelijke reeks voorstellingen van de geniale verbeelding - opnieuw een onoplosbare rest , maar nu omdat achter de horizon van het voor de verbeelding zichtbare het object zich terugtrekt , aldus Lyotard ( Ap 58 - 62 ) .

De ? ruwe natuur ? moge bij Kant aanleiding zijn tot het sublieme gevoel , maar dit betekent volgens Lyotard niet dat de esthetica van het sublieme bij Kant op de natuur stoelt , hetgeen voor de geniale esthetica wél geldt ( LS 90 - 91 ) .
De geniale verbeelding put immers uit het ? Chiffreschrift ?
? waardoor de natuur in haar schone vormen figuurlijk tot ons spreekt ?
( B 170 ) , om op basis hiervan nog meer vormen te presenteren en zodoende een andere , tweede natuur te creëren .
Daarentegen kan een object van de natuur volgens Kant niet subliem worden genoemd ( B 76 ) .
Kant noemt het een ? subreptie ?
( een verwisseling ) wanneer we het gevoel van het sublieme relateren aan een object van de natuur , in plaats van aan de bestemming van de mens als denkend wezen ( B 97 ) .
Lyotard noemt de esthetica van het sublieme dan ook een esthetica van de ? denaturatie ?
( LS 73 ) .

Tevens wijst Lyotard er in dit verband op dat het onderscheid tussen de esthetica van het schone en die van het sublieme bij Kant een transcendentaal onderscheid is : het vermogen van de verbeelding wisselt immers van partner-vermogen , het heeft in het eerste geval met het verstand te maken , in het tweede met de rede ( LS 80 ) .
Ook kennen de twee esthetica?s volgens Lyotard twee verschillende belevingen van de tijd .
Lyotard neemt de gedachte van Stendhal over dat het schone een ? belofte van geluk ? met zich meebrengt ( I 42 , Ap 60 ) : de menigvuldigheid van het schone opent steeds een toekomst .
Het sublieme wordt daarentegen door een stilstand , een verstarring of verkramping gekenmerkt .
Als Ereignis is het sublieme nooit ? op tijd ? .
Lyotard noemt het sublieme , zoals we in het vorige hoofdstuk zagen , een beroering die wel ráákt aan het diachrone tijdsverloop , maar er niet toe behoort ( Ap 69 - 70 ) .

Samenvattend beroept Lyotard zich op een ? desorganisatie van de vormen ? die kan bestaan in ? ofwel een exces aan vormen ofwel een tekort aan vormen tot aan de vormeloosheid ( jusqu?à l?informe ) ?
( C 745 ) .
Hij spreekt van een ? teveel aan Ja ? enerzijds en een ? teveel aan Nee ? anderzijds ( Ap 173 ) .
Het gaat om :

? twee esthetica?s , die altijd mogelijk zijn en steeds weer de kunsten , de tijdperken , de genres en de scholen ( ... ) bedreigen : een figurale esthetica van het ? veel te veel ? , die het begrip tart , en een abstracte of minimale esthetica van het ? bijna niets ? , die de vorm tart ?
( LS 98 ) .

Anders gezegd , er is ofwel een teveel van de verbeelding ofwel een teveel voor de verbeelding : in het ene geval produceert de verbeelding een teveel voor de begrippelijke articulatie , in het andere geval is het begrippelijke een teveel om vorm te geven .

Lyotard memoreert dat zijn tijdgenoten graag spreken van ? de presentie van het andere ? in de kunst .
Lyotard wijst deze gedachte op zichzelf niet af , want hij merkt op dat het werk niet moet worden gedegradeerd tot een object van de ( empirisch-toevallige ) ervaring of tot een moment in het leven van de ( speculatieve ) geest : twee benaderingen waarin het andere niet wordt erkend .
Maar uit Kants analyse volgen in Lyotards lezing twee onderling heterogene soorten van alteriteit : de idee van de rede is het andere van de aanschouwing , de esthetische idee is het andere van het begrip ( Ap 66 ) .

Merkwaardig genoeg doet Lyotard hier alsnog een poging voor het schone en het sublieme een gemeenschappelijke noemer te vinden , namelijk ? het conflict tussen de vorm en het begrip ? .
Het conflict is constitutief voor de kunst , ? of ze nu schoon is of subliem ? , aldus Lyotard ( Ap 69 ) .
Duidelijk is dat Lyotard in elk geval twee conflicten van zeer verschillende aard tussen vorm en begrip op het oog heeft .
Toch laat hij hier plotseling heel wat onderscheidingen varen .
Immers :

1 .
Bij de standaard-esthetica is er in het geheel geen sprake is van een conflict , maar van een vrije overeenstemming tussen vorm en begrip .

2 .
Bij de geniale esthetica is het conflict niet fundamenteel , omdat het slechts een overschrijding van het begrip door de reeks van vormen betreft ( Lyotard noemt dit conflict verderop dan ook een litige - de term die hij in Le différend gebruikt voor een conflict dat zich binnen hetzelfde genre afspeelt en dus met behulp van de regels van dat genre kan worden opgelost ) .

3 .
Bij het sublieme is het conflict wel fundamenteel ( in dit geval spreekt Lyotard dan ook van een différend - zijn term voor een conflict waarbij alles op het spel komt te staan ) , maar moet niet als een conflict tussen vorm en begrip doch tussen materie en begrip worden aangeduid .

De context maakt Lyotards verlangen om een gemeenschappelijke noemer aan te wijzen iets begrijpelijker .
Allereerst merkt Lyotard op dat de filosofische kritiek zonder moeilijkheden onderscheidt wat schoon is en wat subliem , maar dat dit de kunstkritiek niet gegeven is ; het commentaar valt vooral stil in een laconiek no comment als het in het feitelijke werk de sublieme presentie wil aanwijzen die het werk beroerd zou kunnen hebben ( Ap 70 ) .
Mogelijk wil Lyotard hier dus even de maatstaven van de filosofische kritiek inruilen voor die van de kunstkritiek , zodat hij Appel tegemoet kan komen , wiens werk streng genomen eerder onder het schone dan onder het sublieme gerangschikt moet worden .
In elk geval blijkt Lyotard nu - anders dan bijvoorbeeld in ? Anima minima ?
- ook de schoonheid in de moderne kunst toe te laten , zij het dat we de schoonheid hier - met Appel als voorbeeld - moeten begrijpen als verkerend op de rand van haar ontregeling , bij wijze van exces .

In de tweede plaatst kan Lyotard op basis van het idee van een conflict tussen vorm en begrip zijn pijlen op de esthetica van Hegel richten .
Het conflict tussen vorm en begrip wordt volgens Lyotard door het speculatieve denken van Hegel miskend .
Voor Hegel is de vorm niets anders dan een nog onbepaald begrip , waaraan bovendien de aanleg is meegegeven zich tot een zelfbewust begrip te ontwikkelen .
Vandaar de beroemde hegeliaanse these van het einde van de kunst : volgens Hegel maakt de kunst in de loop van de geschiedenis plaats voor meer begrippelijk-geestelijke wijzen van voorstelling , zoals de religie en de filosofie .
In Lyotards analyse ligt achter Hegels miskenning van het conflict tussen vorm en begrip tevens een misvatting van de relatie tussen kunst en tijd verscholen .
Zelfs vanuit het perspectief van de schoonheid kan er volgens Lyotard geen sprake kan zijn van ? het einde van de kunst ? .
Behalve aan het sublieme kent Lyotard ook aan het schone een transcendent karakter toe , een transcendentie overigens die door Lyotard opnieuw binnen de immanentie wordt geplaatst ( MP 198 ) .
In nauwe aansluiting bij Kant , die van de esthetische ideeën zei dat ze ernaar streven de grenzen van de ervaring te overschrijden , spreekt Lyotard van ? de transcendentie van de esthetische ideeën ? die als een ? onbepaaldheid ? in het werk ? huist ? .
Voor Lyotard is deze transcendentie reden om te zeggen dat ( ook ) de schoonheid in de kunst geen geschiedenis kent .
Qua transcendentie ligt de schoonheid immers niet op de diachrone lijn van de geschiedenis .
Dit laatste geldt voor het sublieme zonder meer , zoals Lyotard aan de hand van Newmans essay ? The Sublime is Now ? duidelijk heeft gemaakt ( zie het vorige hoofdstuk ) .
Lyotard noemt het dan ook een onvergeeflijke dwaling het kunstzinnige in de historische tijd te lokaliseren .
De these van het einde van de kunst kan volgens Lyotard slechts betekenisvol zijn wanneer de kunst eerst gereduceerd is tot de cultuur , dat wil zeggen tot een sector van de samenleving zoals deze zich historisch ontwikkelt ( Ap 72 , 78 , 80 ) .

5 .
Vorm en materie bij Lyotard

We hebben in hoofdstuk 4 gezien hoezeer de vorm-stof of vorm-materie oppositie voor Heidegger de voornaamste steen des aanstoots vormt in zijn visie op de esthetica .
Doordat de esthetica de kunst door middel van het vorm-materie schema benadert , is zij medeplichtig aan de voltooiing van de metafysica in de techniek .
Tevens is duidelijk dat Lacoue-Labarthe - met zijn kritische opmerkingen ten aanzien van het ? gesneden beeld ? , de ? eidetische presentatie ? of meer in het algemeen de ? onto-typologie ?
- zich op dit punt bij Heidegger aansluit .
Opgemerkt kan worden dat Heidegger en Lacoue-Labarthe de vorm-materie oppositie trachten te doorbreken met als invalshoek de vorm .
Het gaat hun erom de vorm anders te denken : niet als iets waardoor het zijnde tot object wordt gefixeerd , maar als iets waardoor het zijnde tot verschijnen komt , of beter nog , als de beweging van het verschijnen zelf .

Laten we nu bezien hoe Lyotard de vorm-materie verhouding behandelt .
We herinneren ons Lyotards opmerking dat het verschil tussen de beide ? ontregelde ? esthetica?s de vraag betreft hoe het werk zich op de ? materie ? van de gewaarwording beroept ( Ap 44 ) .
Verder weten we dat bij Kant de esthetica van het schone ( ook de geniale ) op de vormen berust , de esthetica van het sublieme op de vormeloosheid , terwijl Lyotard het sublieme vanaf een bepaald moment op de materie ent .
Deze ingewikkelde problematiek kan worden ontward door het onderscheid tussen de diverse esthetica?s tot uitgangspunt te nemen .

1 .
We beginnen opnieuw bij de standaard-esthetica van het schone bij Kant .
Zoals met name in paragraaf 14 van de Kritik der Urteilskraft duidelijk wordt , meent Kant een strikt onderscheid tussen vorm en materie te kunnen maken en de materie te kunnen buitensluiten uit de esthetica .
Met betrekking tot het materie-aspect van een zintuiglijke indruk heerst volgens Kant het particulier-subjectieve , of anders gezegd , is een aanspraak op algemeenheid niet mogelijk .
De materie brengt het aangename met zich mee , maar heeft niets van doen met het schone of het sublieme ( B 39 ) .
Slechts het in de indruk ondervonden vorm-aspect laat de aanspraak op algemeenheid toe , hetgeen bij Kant de mogelijkheidsvoorwaarde van de esthetica in eigenlijke zin is .
De ? vorm ? bestaat volgens Kant concreet in de ? tekening ? als het om de beeldende kunsten gaat en in de ? compositie ? als het de muziek betreft .
Het vorm-materie onderscheid komt dan als volgt terug : alleen de ? tekening ? en de ? compositie ? komen in aanmerking voor een esthetisch oordeel , niet de kleur respectievelijk de klank van het instrument .
Kant licht toe dat de vorm waarom het in de esthetica gaat ofwel ? gestalte ? ofwel ? spel ? is .
Het ? spel ? kan overigens weer een spel met gestalten zijn , zoals de mimiek of de dans , maar kan kennelijk ook zoiets zijn als het patroon in de tijd waarmee de ? materiële ? zintuiglijke indrukken zich voordoen ( B 42 ) .
Het is dit patroon dat esthetisch beoordeeld wordt , niet de materiële indrukken als zodanig .
Ik neem aan dat als het bijvoorbeeld om muzikale klanken gaat , de ? compositie ? , dat wil zeggen het ? spel ? of patroon van die klanken volgens Kant besloten ligt in de melodie ( met inbegrip van de harmonie ) .

Lyotard legt uit dat de ? vrij zwevende ? vormen die Kant hier op het oog heeft ? niet die van het object zijn ? , noch de ? universele zuivere vormen ? van de zintuiglijkheid , namelijk ruimte en tijd , en evenmin de ? al meer verbijzonderde ? vormen van wat Kant de ? schema?s ? van de verbeelding noemt , die het gegevene voorbereiden op de bepaling door het begrip in de kennis .
Natuurlijk kunnen ruimte en tijd , zoals we in het vorige hoofdstuk hebben gezien , worden beschouwd als de vormen waarin het Andere wordt ontvangen , maar deze ontvangst kan ofwel door middel van de schema?s van de verbeelding tot een element van de kennis worden geprepareerd ofwel door de verbeelding in een vrije ? organisatie ? tot vormen in de zin van een ? gestalte ? of ? spel ? worden geconstitueerd .
Laten we deze laatste de ? vrije vormen ? noemen .
De ? organisatie ? betreft het feit dat de geconstitueerde vorm altijd een wisselwerking tussen deel en geheel omvat , waarin de betekenis van het deel mede door het geheel wordt bepaald en vice versa .
Als voorbeelden in de muziek noemt Lyotard niet alleen de melodie , maar ook het ritme ( QP 62 - 63 ) .

Dat Lyotard in positieve zin naar Kants denken van vrije vormen verwijst , past in zijn strijd tegen een cognitieve invulling van de esthetica .
Tegelijkertijd wijst Lyotard het uitgangspunt van dit denken af .
Kant blijft vorm en materie op elkaar betrekken : de melodie geldt als de formele organisatie ván de materiële klanken .
Het feit dat de kunst vanuit het begrippenpaar vorm-materie wordt begrepen , wordt door Lyotard bekritiseerd in bewoordingen die sterk aan Heidegger doen denken : ? Dat het vervaardigingsproces van de kunst moet worden begrepen als het op elkaar betrekken van een materie en een vorm , is - minstens in het westerse denken en al sinds twee millennia - een vooronderstelling , zelfs een vooroordeel , een ready made opvatting .
Dit vooroordeel blijft werkzaam in Kants analyse zelf ?
( I 150 ) .
Dat de vorm zou afdalen in de materie ten einde daarin de betekenis of de geest in te schrijven , wordt door Lyotard een antropomorfe , logocentrische en fallocentrische gedachte genoemd ( QP 28 ) .
In Lyotards visie is de materie geen substantie die door de vorm tot voltooiing komt ( Ap 94 ) .
Evenmin is de materie - omgekeerd - een materiaal dat dient om een vorm op te vullen en te verwerkelijken ( I 154 ) .
Aldus bekritiseert Lyotard het idee dat vorm en materie ertoe dienen elkaar wederzijds tot vervulling te brengen .

Ook een ander gangbaar idee van de standaard-esthetica wordt door Lyotard verworpen .
Lyotard wijst erop dat het koppel vorm-materie in het westerse denken van oudsher verbonden is met het koppel technè-phusis .
De technè geldt dan als de vormende handeling die de materie als de onbepaalde mogelijkheid van de phusis tot haar eigenlijke werkelijkheid brengt .
De technè zou daarbij beantwoorden aan de roep of drang van de materie zelf , dat wil zeggen van de phusis ( Ap 117 - 118 ) .
Technè en phusis zouden dan geheel en al op elkaar afgestemd zijn en geen van beide zou tegenover de andere een rest in zich bergen .
Lyotard legt hier in feite net als Lacoue-Labarthe de vinger op het vergeten van de oorspronkelijke supplementariteit in de technè-phusis verhouding .

2 .
Opvallend is hoe Lyotard aan het woord materie ook in de geniale esthetica een positieve betekenis weet te verlenen .
Hij kan zich hier beroepen op het feit dat Kant de presentatie van esthetische ideeën aanduidt als de ? stof ? die het gemoed Schwung geeft , die de ziel tot leven brengt ( B 192 ) .
Evenzo spreekt Kant , zoals we reeds zagen , van een ? massa ? aan ? verwante voorstellingen ?
( B 195 ) .
Deze ? stof ? of ? massa ? is voor Lyotard ? materie ? .
Dit is wel een bijzondere materie , want ze bestaat uit vormen .
Kants esthetische ideeën , zo zagen we , betekenen een overmaat aan esthetische attributen , dat wil zeggen aan vormen .
Lyotard noemt deze overmaat een ? woekering van vormen ?
( LS 266 ) , die precies door haar woekering materie kan worden genoemd .
Duidelijk is dat deze ? woekerende ?
? materie aan esthetische attributen ? niet de gewraakte ? vormgegeven materie ? van de standaard-esthetica is , omdat ze als onuitdrukbaar geheel juist ongevormd is ( Ap 44 - 45 ) .
Lyotard spreekt - zelfs in deze context - van het ? overschrijden van de vorm door de materie ?
( Ap 46 ) .
Met ? vorm ? zal hij hier doelen op de voor de cognitieve herkenning benodigde vormen , dat wil zeggen de schema?s van de verbeelding , die door de overmaat aan ? vrije vormen ? worden overladen .

3 .
Ten slotte hebben we in het vorige hoofdstuk gezien dat het woord materie het trefwoord wordt in Lyotards opvatting van het sublieme .
De kleur en de klank ( of preciezer de nuance en het timbre ) , die bij Kant slechts onder het aangename kunnen vallen , worden bij Lyotard een aangelegenheid van het sublieme .
Dit hoewel Lyotard heel goed weet dat Kants materie niet hetzelfde is als de vormeloosheid waarmee Kant het sublieme gevoel verbond ( LS 265 - 266 ) .
Immers , als de verbeelding er in het geval van het sublieme niet in slaagt tot een synthese van de vorm te komen , betekent dat voor Kant dat enerzijds de hapering van de vorm en anderzijds de - opluchting verschaffende - sprong naar de rede wordt ervaren .
Dat de hapering van de vorm wordt ervaren , betekent bij Kant niet dat nu de materie in zicht komt , want dat zou een terugval in het aangename betekenen .
Kants esthetica blijft ook bij het sublieme op de problematiek van de vorm gericht , al is het op een vorm die niet tot stand komt .

Lyotard wil echter het denkkader van Kant doorbreken en heeft ? een esthetica van ? voor ? de vormen ? op het oog ( I 163 ) .
Lyotard neemt de materie wél serieus .
Maar Lyotard hanteert dan ook een ander materie-begrip dan Kant .
Het gaat Lyotard om de ? immateriële materie ? , de materie die onverschillig staat tegenover elke bepaling , vorming en bestemming , de materie die niet toegankelijk is voor de presentatie .
Dit is een ? materie zonder vorm ? .
De kleur bijvoorbeeld is volgens Lyotard een materie ? vóór de vorming van het zichtbare ?
( Ap 52 - 53 ) .
De materie verwacht geen vorm .
De materie is ? niet de medeplichtige van de vorm , noch zijn echtgenote , noch zijn vijand ? , maar ? een materie die voorafgaat aan ( en deça ) de vorm-materie oppositie ?
( QP 23 - 25 ) .
Bij Kant , zo legt Lyotard uit , is de materie de ? ordeloze diversiteit ?
( LS 85 ) , die een eenheid en daarmee de vorm nodig heeft .
Lyotard stelt echter de simpele vraag : welke eenheid heeft het blauw nodig ?
Kant vergeet de gebeurtenis van het blauw , het timbre , de korrel ( grain ) , aldus Lyotard ( QP 30 - 31 ) .
Als gebeurtenis onttrekt de materie zich aan de vorm als instrument waarmee de geest de materie wil overmeesteren .
De materie , zegt Lyotard , is wezenlijk niet geadresseerd en richt zich niet tot de geest .
Lyotard stelt de materie gelijk aan het al eerder genoemde ? Ding ? bij Lacan :

? Het Ding verwacht niet dat men het een bestemming geeft , het verwacht niets , het doet geen beroep op de geest .
Hoe kan de geest zich situeren , zich in betrekking stellen tot iets dat zich aan iedere betrekking onttrekt ? ?
( I 154 ) .

Volgens Lyotard kan de geest de materie slechts denken door er vorm aan te verlenen - ? Een werk dat in het Westen tenminste begonnen is door Aristoteles , Descartes en Leibniz ?
( QP 23 ) .

In het geding komen volgens Lyotard niet alleen de ? vrije ? vormen waarmee volgens Kant de esthetica van doen heeft , maar ook de ? zuivere ? vormen van de zintuiglijke gewaarwording .
Lyotard wijst erop dat Hölderlin in zijn beschouwing over de ? categorische afwending ? tussen goden en mensen tot de conclusie kwam : ? Aan de uiterste grenzen van het lijden , blijft niets anders over dan de voorwaarden van tijd en ruimte ? .
Lyotard plaatst de avant-gardes in de kunst tegen deze achtergrond : ? De avant-gardes gaan werken aan de voorwaarden van ruimte en tijd ? .
Hierbij komt de onrustbarende gedachte op dat ? zelfs ruimte en tijd ons niet meer overblijven ?
( I 125 - 127 ; cursiveringen door Lyotard ; zie tevens C 748 ) .
De avant-gardes , het sublieme , staan wat Lyotard betreft in een crisis waarin ook ruimte en tijd als ? vormen ? van de zintuiglijkheid onzeker zijn als de materie zich zintuiglijk voordoet .

Het feit dat Lyotard de overvloed aan vormen van de geniale esthetica eveneens als materie aanduidt , komt voort uit een wat geforceerde poging om verschillende esthetica?s op de ene noemer van de ? materie ? van de gewaarwording te brengen .
Deze poging correspondeert met de al even geforceerde poging - die we in de voorgaande paragraaf hebben besproken - om het schone en het sublieme op de gemeenschappelijke noemer van ? het conflict tussen de vorm en het begrip ? te brengen .
Het lijkt beter deze pogingen te laten varen en een minder verwarrend woordgebruik te hanteren door het woord ? materie ? in de omschrijving van de geniale esthetica te vermijden en het te reserveren voor de sublieme esthetica .
In dat kader herinneren we ons uit het vorige hoofdstuk Lyotards uitspraak : ? En ik zeg ? materie ? om dit ? dat er is ? , dit quod aan te duiden ?
( I 153 ) , evenals zijn streven recht te doen aan de materie door middel van een anesthetiek .

We zien dan dat Lyotard eveneens de vorm-materie oppositie doorbreekt .
Vergeleken met Heidegger en Lacoue-Labarthe doet hij dat echter vanuit de andere kant , namelijk vanuit de materie .
De materie wordt door Lyotard zo opgevat dat deze als zodanig nog niet door een vorm wordt ? ingevangen ? :
niet door wat normaliter in de esthetica als het vorm-aspect wordt beschouwd en zelfs niet door de elementaire rasters van de zintuiglijkheid zoals Kant die veronderstelt .
De vorm blijft voor Lyotard het middel tot ordening dat aangewend wordt door de geest , de materie daarentegen is de prikkel tot leven voor de ziel .
Daarom vinden we bij Lyotard niet echt een deconstructie van de vorm .
Hij richt zich niet zozeer op de vorm als zodanig , ten einde te laten zien dat we de vorm anders moeten denken dan gebruikelijk is , zoals Heidegger en Lacoue-Labarthe doen .
Lyotard laat het gebruikelijke vorm-denken links liggen en richt zich op het gewoonlijk aan de vorm gekoppelde begrip materie , om te laten zien dat we de materie anders moeten denken dan gebruikelijk is - waardoor het traditionele vorm-begrip niet meer van toepassing is .
In die zin kunnen we wel zeggen dat Lyotard evenals Heidegger en Lacoue-Labarthe de traditionele vorm-materie oppositie deconstrueert .

Weliswaar is de tegenwerping denkbaar dat Lyotard de vorm-materie oppositie en het daarmee verbonden metafysische denken niet werkelijk verlaat , omdat hij nog steeds de traditionele begrippen vorm en materie tegenover elkaar plaatst .
Maar dit lijkt me geen sterk argument .
Lyotard onderscheidt vorm en materie , maar plaatst ze niet tegenover elkaar als twee aspecten die elkaar voltooien en in hun vereniging het complete kunstwerk uitmaken .
En waar Lyotard het traditionele vorm-begrip ongewijzigd laat , geeft hij aan het begrip materie een geheel nieuwe betekenis , die niet meer in het metafysische denkkader past .
Dat een nieuw denken de bestaande termen zou moeten prijsgeven en meteen nieuwe begrippen zou moeten munten , is een discutabele eis .
In elk geval zullen we bijvoorbeeld Lacoue-Labarthe ook niet verwijten dat hij nog steeds het begrip mimesis gebruikt .

6 .
Lyotards deconstructie van de schijn

We komen nog een belangrijk element van Lyotards esthetica op het spoor wanneer we de aandacht richten op de verhouding tussen Lyotard en zijn eertijdse leermeester Merleau-Ponty .
Het is hier niet mogelijk deze verhouding op adequate wijze te behandelen .
Ik wil slechts een kwestie boven water trekken die voor de confrontatie tussen onze drie hoofdpersonen Lacoue-Labarthe , Heidegger en Lyotard van belang is .

De door Lyotard beoogde ? esthetica van ? voor ? de vormen ? , dus een esthetica van de materie , is ongetwijfeld mede geïnspireerd door Merleau-Ponty , die immers eveneens een ? opening naar de dingen ? blootlegt die aan de vorm voorafgaat .
Lyotard verwijst bijvoorbeeld in ? Le sublime et l?avant-garde ? naar de gedachte van Merleau-Ponty dat de schilder ? de waarneming in haar staat van geboorte , de waarneming ? vóór ? de [ conventionele , FvP ] waarneming probeert te vangen en weer te geven ? , waaraan Lyotard overigens toevoegt : ? ik zou zeggen : de kleur in zijn gebeuren , het wonder dat er tenminste ( iets : de kleur ) voor het oog ? gebeurt ? ?
( I 114 ) .
Evenzo betreft het een positieve verwijzing naar Merleau-Ponty als Lyotard zegt dat het kunstzinnige gebaar zich enkel op het lichaam kan beroepen ( Mis 107 ) .

Niettemin maakt Lyotard een tweetal kritische opmerkingen aan het adres van Merleau-Ponty .
Allereerst meent Lyotard te kunnen constateren dat Merleau-Ponty - met name in Le Visible et l?Invisible - uitgaat van een onmiddellijke overgang van het visuele veld naar de ( esthetische ) sensibiliteit , precies zoals volgens Kant bij het schone de vormen onmiddellijk in gevoel worden omgezet ( C 745 - 746 ) .
Lyotard verwerpt deze continuïteit - of contiguïteit - van ? veld ? en sensibiliteit .
Dit blijkt uit zijn verzet tegen Merleau-Ponty?s gedachte van het ? vlees ? , het ? vlees van de wereld ? waaraan zowel de schilder als de dingen deel zouden hebben en waaruit het kunstwerk of in het bijzonder de kleur geboren zou worden ( Ap 43 ) .
Deze gedachte ? van het barende vlees ? correspondeert in de visie van Lyotard met een als oorsprong gedachte natuur .
Met andere woorden , Merleau-Ponty laat volgens Lyotard ten onrechte de natuur als oorsprong naadloos in het kunstwerk overlopen .
Vandaar dat Lyotard opmerkt dat Merleau-Ponty wat lichtgelovig is in zijn vertrouwen op de ? oorspronkelijke ? waarde van Cézannes kleurgewaarwordingen ( I 114 ) .
Volgens Lyotard moet het kunstwerk niet als de expressie van een oorspronkelijke natuur of natuurlijke oorspronkelijkheid worden begrepen , of anders gezegd , moet de kunstenaar niet worden opgevat als degene die ons via zijn sensibiliteit de ? echte ? werkelijkheid kan tonen .

In de tweede plaats merkt Lyotard op dat er met dit van mogelijkheden zwangere vlees geen plaats is voor het gebrek of voor de dood ( Mis 282 - 283 ) .
Op dit punt blijkt Lyotard de esthetica van Merleau-Ponty van een aanvulling te willen voorzien , een aanvulling die in de lijn ligt van Lyotards opvatting van het sublieme als een ? scheervlucht ?
( zie paragraaf 7 in het vorige hoofdstuk ) .
Evenals Merleau-Ponty gaat Lyotard ervan uit dat de schilder de conventionele waarneming opzij zet .
Het schilderkunstige gebaar vereist volgens Lyotard altijd dat de kleur , dat wil zeggen de bekende en vaste chromatische waarde die tot de identificatie van het object bijdraagt , eerst wordt verworpen :

? Om te schilderen moet men ophouden waar te nemen , zijn ogen niet geloven , zich blind maken ( ... ) .
En in het diepst van deze nacht zal de schilder weer kleur opvissen , hij zal haar pas doen terugkeren nadat ze een metamorfose heeft ondergaan ? .

De kleuren die aldus verschijnen zijn volgens Lyotard niet meer dezelfde , want als ze uit het ? blinde bad ? komen , blijven ze behept met de ? nacht ? en krijgen ze een ? spookachtig ? aanzien .
Ze worden tot een ? quasi-gegeven ? .
Van belang is nu dat Lyotard in dit kader afstand neemt van het begrip schijn dat in de traditionele esthetica zo?n belangrijke rol speelt .
De kleuren , aldus Lyotard , ? trillen tussen opkomst en ondergang ? .
Het schilderkunstige gebaar ? laat de kleuren toe tot de schijn en gooit ze er weer uit , in één enkele beweging .
Het is een spasme ? .
Lyotard concludeert : ? De kleur verschijnt ( fait apparition ) , en de verschijning ( apparition ) is weliswaar een schijn ( apparence ) , maar bestemd tot haar verdwijning ( disparition ) ? .
Ten aanzien van Merleau-Ponty merkt Lyotard dan nog eens op dat deze de geboortetoestand op het oog had , maar dat de kleuren evenzeer in hun doodsstrijd verkeren ( Mis 109 - 112 , cursivering door Lyotard ) .

Lyotards tweede punt van kritiek houdt in dat Merleau-Ponty de verschijning zonder de verdwijning denkt .
Het gaat mij nu niet om de vraag of deze kritiek op Merleau-Ponty terecht is .
Ik wil slechts nagaan wat Lyotard op het oog heeft , ten einde dit tegen Heidegger en Lacoue-Labarthe te kunnen inzetten .
De verschijning zonder de verdwijning denken betekent volgens Lyotard blijkbaar dat men zich onvoldoende losmaakt van de traditionele categorie van de schijn .
En ongetwijfeld is het begrip schijn voor Lyotard al te zeer verbonden met de esthetica van het schone - evenals trouwens met het estheticisme .
Lyotards kritiek betreft niet het feit - waarvoor soms ook het begrip schijn wordt gebruikt - dat in het kunstwerk media zodanig worden ingezet dat het zich aan de dagelijkse realiteit onttrekt , maar de met het begrip schijn verbonden idee van de permanente ? uitstraling ? van een vaste orde .
Ook los van Merleau-Ponty komt Lyotard tot deze kritiek op de esthetische categorie van de schijn en benadrukt hij in plaats daarvan de verwevenheid van verschijning en verdwijning :

? (H)et sublieme van de nacht is dat zij de schijn ( l?apparence ) van de kleuren vernietigt .
Het moment van het verdwijnen ( disparition ) en de dood is het moment van het verschijnen ( apparition ) van de kleurmaterie ?
( Ap 178 ) .

Of zoals Lyotard elders toelicht :

? Wat zich hier afspeelt , is de omvorming van het zien ( vue ) in aanschouwing ( vision ) en van de schijn in verschijning .
De verschijning is de schijn die reeds het merkteken draagt van zijn verdwijning .
De kunst slaat het zegel van de dood in het zintuiglijke .
Ze ontrukt de gewaarwording aan de nacht en laat er tegelijk het stempel van de duisternis in achter ?
( MP 208 ) .

De vaste schijn die het resultaat zou kunnen zijn van het verschijnen komt niet tot stand , want mét het verschijnen komt het verdwijnen , aldus Lyotard .

We kunnen concluderen dat Lyotard met deze gedachte van een simultaan optreden van verschijning en verdwijning een deconstructie van de schijn doorvoert .
Deze deconstructie van de schijn correspondeert met de ? esthetische differentie ? die we in het vorige hoofdstuk hebben beschreven .
Immers , in Lyotards visie wordt de aisthèsis enerzijds vanuit het niets , vanuit de anesthesie tot leven gewekt , terwijl ze anderzijds de anesthesie in zichzelf opneemt .
Vandaar dat Lyotard in de schijn ? het merkteken van de verdwijning ? aanbrengt .
Ook begrijpen we dat Lyotards deconstructie van de schijn verband houdt met zijn materie-begrip .
De materie staat bij Lyotard immers voor het singuliere en momentane karakter van de kunstzinnige gebeurtenis .
In die zin ís de materie opkomst en verdwijning ineen .

Nu hebben we in de vorige paragraaf Lyotards deconstructie van de traditionele vorm-materie esthetica besproken en in de onderhavige paragraaf Lyotards deconstructie van de schijn .
Natuurlijk bestaat er een verband tussen beide operaties , en wel omdat vorm en schijn op één lijn kunnen worden geplaatst , in elk geval wanneer beide begrippen in hun ongedeconstrueerde hoedanigheden worden opgevat .
De schijn als vaste uitstraling hoort bij de gefixeerde vorm en deze vorm treedt naar voren in de schijn .
Wanneer we hierbij bovendien bedenken dat in deze context vorm en gestalte inwisselbare termen zijn en schijn naar schoonheid verwijst , kunnen we zeggen dat vorm en schijn samenkomen in wat we de schone gestalte kunnen noemen .
Verder is duidelijk geworden dat Lyotards materie-begrip het vertrekpunt vormt voor zowel zijn deconstructie van de traditionele vorm-materie oppositie als voor die van de schijn .
Daaruit kunnen we de conclusie trekken dat Lyotards materie-begrip een deconstructie van de ? schone gestalte ? in zich bergt .

7 .
Besluit

In dit hoofdstuk zijn Lacoue-Labarthe en Lyotard naar voren getreden als exponenten van twee verschillende esthetica?s , waarbij Lacoue-Labarthe zich vooral op Heidegger beroept en Lyotard op Kant .
Laten we enkele zaken nog eens op een rijtje zetten .
Om te beginnen is duidelijk dat de uitdrukking eidetische presentatie die Lacoue-Labarthe in zijn kritiek op het traditionele denken van het sublieme heeft gebruikt , hetzelfde betekent als zijn kritische term onto-typologie .
Beide uitdrukkingen duiden erop dat het zijnde in een gefixeerde vorm of gestalte wordt opgesloten , terwijl op de beweging waarin deze vorm of gestalte is ingebed geen acht wordt geslagen .
Vervolgens kunnen we vaststellen dat hetgeen Lacoue-Labarthe met deze kritische uitdrukkingen op het oog heeft , correspondeert met de standaard-esthetica van het schone .
Deze esthetica is immers een vorm-esthetica , of een vorm-materie esthetica , zodanig dat de vorm over de materie heerst .
We begrijpen dat een dergelijke - onto-typologische of standaard-esthetische - schone gestalte of schone vorm het ? voordeel ? heeft dat hij representatie en identificatie mogelijk maakt .
Het nadeel is echter eveneens duidelijk : de fixatie sluit af en sluit uit .
En nog afgezien van de politieke betekenis van deze problematiek ligt het ook binnen een louter kunstzinnig kader voor de hand dat de fixatie haar tegenbeweging oproept .
In feite trachten zowel Lacoue-Labarthe als Lyotard deze tegenbeweging te articuleren .
Beiden doen daartoe een beroep op het sublieme , dat op zijn beurt door beiden als een gebeurtenis wordt gedacht .
Het moge zo zijn dat Lacoue-Labarthe daarbij evenals Heidegger de ? grote ? kunst op het oog heeft en Lyotard de avant-garde kunst , maar de inzet van beiden ligt bij het doorbreken van de - laten we kortweg zeggen - gefixeerde representatie door de gebeurtenis .
Bij beiden komt het zwaartepunt van de kunst te liggen bij het verschijnen , bij het getroffen worden door het ? dat er is ? , bij het quod .
Pas op het punt van de verdere inkadering van de gebeurtenis verschillen de inzichten van Lacoue-Labarthe en Lyotard .

Lacoue-Labarthe legt het sublieme of de gebeurtenis bij het exces , bij het teveel aan vormen en bij de genialiteit van dit teveel .
Hierbij dienen we te beseffen dat dit teveel een reactie vormt op een tekort .
Omdat geen enkele vorm de zaak afdoende vastlegt , ontstaat immers steeds weer de behoefte aan nieuwe vormen .
Dit verband tussen het teveel en het tekort beantwoordt aan Lacoue-Labarthes idee van de algemene mimesis , met haar oorspronkelijke supplementariteit .
Dit laatste begrip staat dan in een hele directe zin voor de altijd weer mogelijke aanvoer van oorspronkelijke vormen die ?
altijd weer vergeefs ?
het oorspronkelijke trachten te vatten .
Aldus wil Lacoue-Labarthe wil de eidetische of gefixeerde presentatie ?
de schone gestalte die met de standaard-esthetica van het schone correspondeert ?
openbreken op basis van de algemene mimesis , waarmee hij bij uitstek de geniale esthetica in overeenstemming brengt .

Lyotard is het met Lacoue-Labarthe eens dat een juist begrip van het sublieme een niet-eidetische esthetica impliceert , maar deze ligt volgens Lyotard geenszins in het genie besloten .
In Lyotards visie blijft de geniale esthetica georiënteerd op de eidetische presentatie .
Weliswaar is de fixatie verdwenen , maar wat we overhouden is de eidetische presentatie in haar wilde staat .
Voor Lyotard houdt de gebeurtenis veeleer verband met een tekort , met een ascese en met een denaturatie .
Zijn sublieme esthetica betreft niet de eidetische presentatie , ook niet in haar wilde staat , maar kent als uitgangspunt dat de sublieme materie elke vorm - en zelfs de elementaire zintuiglijke rasters die daarvoor nodig zijn - te buiten gaat .
Tevens impliceert Lyotards uitleg van het sublieme als materie dat de schijn vervangen wordt door de gelijktijdige verschijning en verdwijning .
Evenals Lacoue-Labarthe deconstrueert ook Lyotard de schone gestalte , maar Lyotard doet dat met behulp van het begrip materie .

Het verschil in benadering tussen Lacoue-Labarthe en Lyotard kan verder worden toegelicht door te wijzen op de verhouding tussen verbeelding en aisthèsis .
Lacoue-Labarthe knoopt aan bij een met name door Heidegger gevestigde interpretatie van Kants filosofie omtrent de verbeelding , waarin de verbeelding wordt beschouwd als de producent ( met de mogelijkheid van het méér en méér ) van de meest wezenlijke elementen in de verhouding tussen mens en wereld .
Lyotards vertrekpunt daarentegen ligt bij de aisthèsis , bij het getroffen worden nog vóórdat de verbeelding de kans krijgt in actie te komen .

Het lijkt mogelijk van het onderscheid tussen de geniale en de sublieme esthetica een wat ruimere schets te geven .
Wanneer we uitgaan van de constatering dat in de moderne tijd naast de traditionele afbeeldende of representatieve kunst een avant-gardistische niet-representatieve kunst is ontstaan , vormt de discussie tussen Lacoue-Labarthe en Lyotard een weerspiegeling van het feit dat er twee verschillende filosofische benaderingen van die niet-representatieve kunst kunnen worden onderscheiden .
Er is enerzijds het denken in termen van een geniale verbeelding , van driftmatige expressie , van scheppen bij wijze van transgressie of exces .
Ook deze esthetica impliceert dat vaste en herkenbare vormen worden overspoeld .
Exponenten van dit denken zijn onder anderen Nietzsche , Bataille , Heidegger , Deleuze en Lacoue-Labarthe .
Deze esthetica zou naturalistisch kunnen worden genoemd , ware het niet dat met het ? naturalisme ? vaak juist het streven naar getrouwe afbeelding wordt aangeduid .
Deze term kan dus slechts worden gebruikt wanneer daarbij wordt aangetekend dat de natuur zelf als excessief , als oorspronkelijk supplementair wordt begrepen .
Wel zou deze esthetica dus als de esthetica van het natuurlijke exces kunnen worden betiteld .
Hiertegenover staat een denken in termen van een - aangetroffen of aangebrachte - abstractie , gebrek , soberheid , of eenvoud .
Verondersteld wordt dat zich door deze abstractie enzovoort zó weinig voordoet dat de herkenbaarheid eveneens onmogelijk wordt .
Exponenten van dit denken zijn Benjamin , Adorno en Lyotard .
Omdat in deze esthetica niet het natuurlijke exces wordt gevolgd , maar een ervaring tegen de natuur in wordt ontvangen , kunnen we dit de esthetica van de tegennatuurlijke abstractie noemen .

Ten opzichte van de ( excessieve ) natuur kunnen deze esthetica?s inderdaad als respectievelijk affirmatief en negatief tegenover elkaar worden geplaatst .
Maar beide esthetica?s overlappen elkaar in de door Lacoue-Labarthe centraal gestelde affirmatie , namelijk in de ? presentatie van het feit dat er presentatie is ? .
De tegenstelling die hij zoekt met Lyotards ? presentatie van het feit dat er iets onpresenteerbaar is ? is inhoudsloos .
Bij Lyotard komt de presentatie niet tot stand door het samengaan van vorm en materie , is het onpresenteerbare allang niet meer het oneindige van de metafysica , en is de affirmatie van het quod overal in Le différend en in heel zijn latere esthetische oeuvre terug te vinden .
De anesthesie waarmee Lyotard het sublieme verbindt , staat niet voor een negativiteit die dialectisch kan worden opgeheven ( LS 158 - 162 ) en valt daarom niet terug , zoals Lacoue-Labarthe vreest , in de ? negatieve metafysica van de modernen ? , maar ligt volgens Lyotard in elke presentatie besloten .
Omgekeerd gaat ook in de visie van Lacoue-Labarthe de presentatie samen met een terugtrekking , zoals bij Heidegger de onthulling met een verberging .
In het volgende hoofdstuk zal het verschil toegelicht worden tussen het samen denken van verschijning en verdwijning ( Lyotard ) , gestalte-vorming en desistentie ( Lacoue-Labarthe ) en onthulling en verdwijning .

VIII .
De ongeschreven wet .
Heidegger , Lacoue-Labarthe en Lyotard

1 .
Inleiding

In dit hoofdstuk gaan we over tot een finale vergelijking tussen Heidegger , Lacoue-Labarthe en Lyotard .
We doen dat aan de hand van Lyotards boek Heidegger et ? les juifs ?
( 1988 ) .
Dit boek biedt allereerst het voordeel dat Lyotard hierin de verschillen tussen zijn eigen denkbeelden en die van Heidegger en Lacoue-Labarthe tamelijk zwaar aanzet .
Bovendien gaat Lyotard hier uitdrukkelijk in op hetgeen de ontologische kern van het denken van Heidegger respectievelijk Lacoue-Labarthe uitmaakt , dat wil zeggen bij Heidegger de ontologische differentie en bij Lacoue-Labarthe de mimesis met haar oorspronkelijke supplementariteit - terwijl we daarvoor bij Lyotard de esthetische differentie van de sublieme ? presentie ? kunnen invullen .
Anders dan in het vorige hoofdstuk zullen we deze ontologische achtergrond niet zozeer met de kunst , maar met de politiek in verband brengen , zij het dat in de benadering van de politiek de filosofie van de kunst opnieuw van belang is .
Het ontologische , het kunstzinnige en het politieke zijn bij alle drie deze denkers moeilijk te scheiden .

De bespreking van Lyotards kritiek op Heidegger enerzijds en op Lacoue-Labarthe anderzijds is in twee verschillende paragrafen ondergebracht ( paragraaf 2 , resp. paragraaf 3 ) .
In de afsluitende paragraaf van dit hoofdstuk ( paragraaf 4 ) probeer ik datgene wat in deze paragrafen naar voren is gekomen in verband te brengen met de meest fundamentele zaken die eerder in dit boek als geheel besproken zijn .
Dit betekent niet dat alle punten van het boek nog eens kort worden aangeraakt om ze vervolgens in één synthese te verwerken .
Ik richt me op de belangrijkste punten waarop de posities van Lacoue-Labarthe , Heidegger en Lyotard zich met elkaar laten vergelijken en leg deze vergelijking voor in de vorm van een beperkt aantal observaties .

2 .
Lyotard : Heidegger of de joden

In Heidegger et ? les juifs ? vertrekt Lyotard vanuit een problematiek die aan zijn eigen denken en aan dat van onder anderen Heidegger en Lacoue-Labarthe gemeenschappelijk is .
Laten we deze betitelen als de problematiek van de ? onttrekking ?
- een term die als een samenvatting van termen als ? afwezigheid ? , ? verberging ? of ? terugtrekking ? bedoeld is en die dus nog geen keuze tussen Lyotard of Heidegger en Lacoue-Labarthe impliceert .
Lyotard verzamelt onder deze problematiek een vijftal ? motieven ? of thema?s , die we omwille van de duidelijkheid van een nummering voorzien .

Lyotard introduceert de problematiek van de onttrekking met een verwijzing naar de aisthèsis : aan de presentatie onttrekt zich iets , en deze onttrekking , een ? presentie ? die niet present is , laat een tegenstrijdig gevoel opkomen .
We herkennen hierin om te beginnen het motief van het sublieme , dat zoals we weten volgens Lyotard tevens het motief van de avant-gardes is ( 1 ) .
Lyotard brengt een eerste uitbreiding van de wijsgerige inbedding van deze problematiek aan door de genoemde onttrekking als een vergeten aan te duiden : de niet presente ? presentie ? wordt vergeten als ze gerepresenteerd wordt .
Een dergelijk vergeten vormt volgens Lyotard tevens het motief van ? de joden ?
( 2 ) .
Vervolgens voegt Lyotard - zij het met meer reserve - toe dat dit motief van de avant-gardes en van ? de joden ? :
? naar het schijnt niet zonder verwantschap is met dat van de ? verhullende onthulling ? en van de angst bij Heidegger ?
( 3 , resp. 4 ) .
Al deze benaderingen , aldus Lyotard , kennen ? hetzelfde motief , dat van een ? anesthesie ? ?
( HJ 15 ) .

We weten dat het motief van de ? verhullende onthulling ? dat van de waarheid als alètheia is .
Dat Lyotard het veel specifiekere thema van de angst afzonderlijk noemt is enigszins merkwaardig , want de angst kan bij Heidegger worden begrepen als een verschijningswijze van de alètheia , dat wil zeggen van de ontologische differentie tussen het zijnde en het zijn : van angst is sprake wanneer ons houvast in het zijnde wegvalt , zodat het zijn dat ons dan tegemoet treedt maar dat nu eenmaal geen zijnde is , ons als het niets voorkomt .
Dit bevestigt dat het vergeten dat bij Heidegger op het spel staat steeds weer de zijnsvergetelheid betreft .
En zo gezien zou er bij Heidegger slechts sprake zijn van één motief .
Maar wellicht wil Lyotard met een vermelding van de angst reeds een brug slaan naar wat in zijn visie nóg een versie van de problematiek van de onttrekking vormt , namelijk Freuds theorie van het onbewuste affect ( 5 ) .

De door Lyotard genoemde anesthesie , die hij als het aan alle vijf de motieven gemeenschappelijke kernthema beschouwt , hebben we reeds leren kennen .
Deze anesthesie betekent niet dat zich helemaal niets aan het gevoel of aan het denken voordoet , zodat het om een betrekkingloos , absoluut vergetene zou gaan .
Integendeel , Lyotard beroept zich op de anesthesie om tegen de amnesie te strijden ( HJ 84 ) , dat wil zeggen , hij beroept zich op het vergeten van de presentie om tegen het vergeten van het vergeten daarvan te strijden .
Dat laatste vindt plaats wanneer de voorstelling als voorstelling wordt gehypostaseerd , dat wil zeggen , wordt losgekoppeld van haar mogelijkheidsvoorwaarde .

De ontvankelijkheid voor de problematiek van de onttrekking met haar verschillende motieven is niet overal even groot .
Dat het boek van Farias over Heidegger vooral in Frankrijk een ? affaire ? ontketende , staat volgens Lyotard niet los van het feit dat het Franse schrijven ( Lyotard noemt Rimbaud , Mallarmé , Flaubert , Proust , Bataille , Artaud en Beckett ) zich reeds toelegde op de ? presentie ? die vergeten wordt maar tevens persisteert ? in het hart van de representaties ? .
Deze écriture , aldus Lyotard , beweegt zich weliswaar noodzakelijkerwijs in een taal die op de representatie is gericht , maar beoogt niet een nieuwe of andere representatie , een representatie van het andere , doch een verleiding of ombuiging van de taal in de richting van het onzegbare en onfigureerbare ( l?infigurable ) ( HJ 67 ) .
Daarnaast verwijst Lyotard in positieve zin naar de recente Franse filosofie , dat wil zeggen de filosofie die na het existentialisme , de fenomenologie en het marxisme is ontstaan , omdat deze in Heideggers teksten de inschrijving van het vergetene beluisterd zou hebben .
Lyotard omschrijft deze Franse filosofie zo - namelijk onder meer als ? existentieel-ontologisch ? en ? deconstructief ?
- dat ook Heideggers denken zelf daar nog onder past ( HJ 16 - 17 ) .

Na deze ruimhartige inzameling waarmee Heidegger et ? les juifs ? opent , staat de rest van Lyotards boek veeleer in het teken van een poging tot een boedelscheiding te komen .
De scheidslijn die Lyotard trekt , blijkt te liggen tussen het sublieme , ? de joden ? en het onbewuste affect aan de ene kant en de thema?s van Heidegger aan de andere kant .

Lyotard laat allereerst stapsgewijs zien waarom het sublieme , ? de joden ? en het onbewuste bijeenhoren .
Om te beginnen plaatst hij het onbewuste affect op één lijn met het sublieme .
We hebben in het vorige hoofdstuk reeds gezien dat de verhouding van het schone tot het sublieme in Kants esthetica volgens Lyotard analoog is aan de verhouding van de secundaire verdringing tot de primaire verdringing in Freuds metapsychologie .
Terwijl de secundaire verdringing zich representeert , namelijk in een symptoom-formatie , een ? vorming ? , draait het bij de primaire of oer-verdringing om een schok , een quod , een gebeurtenis , een il y a ( HJ 35 ) , dat zich aan de diachrone tijds-as onttrekt , dat zich zonder representant , dus zonder ? vorming ? voordoet , zodat enkel een ? onbewust affect ? overblijft .
Dit onbewuste affect is op zijn beurt verbonden met wat Freud Nachträglichkeit noemt : het affect kan ooit ? uitbreken ? en tot bewuste reacties leiden , maar zonder dat duidelijk wordt aan welke schok het nu uitgebroken affect gerelateerd was .
De ? herinnering ? is hier machteloos .
Iets in het psychische apparaat is niet te representeren .
Aldus staat dit onbewuste affect in het register van de sublieme anesthesie : we voelen niet het ? wat ? , maar op zijn best een restant van het ? dat ? van de gebeurtenis .

Dit uitgangspunt wordt door Lyotard tevens bij ? de joden ? teruggevonden .
Er is een volk ? in gijzeling genomen ? door een stem die in zekere zin niets zegt , dat wil zeggen die geen representatie toelaat , en waarvan dus enkel het timbre de gehoorzaamheid opeist , die bij uitstek bestaat in de eindeloze plicht tot interpretatie van deze gijzeling zoals deze in een ? onleesbaar ? boek is ingeschreven , aldus Lyotard ( HJ 44 ) .

Vervolgens wendt Lyotard zich tot Heidegger .
Lyotard erkent dat Heidegger - analoog aan de écriture - de traditie van de westerse filosofie wil ? tegen-verleiden ? om zich voor het onheuglijke open te stellen .
Het gaat dan niet om het gebaar dat Plato tot en met Nietzsche maakten , namelijk iets onthullen en zeggen dat de waarheid het onthulde is , maar om een gebaar dat duidelijk maakt dat de waarheid de onthulling is ( HJ 99 ) .
Daarmee maakt Heidegger duidelijk dat elke onthulde grond een afgrond is .
Maar toch houdt hij vast aan het idee van een authenticiteit , zij het dat dit een soort meta-authenticiteit wordt .
Heidegger kan immers niet rechtstreeks een zelf of identiteit als uitgangspunt , als grond nemen , maar appelleert volgens Lyotard wel aan een authenticiteit die erin bestaat juist de grondeloosheid , de ? anarchie ? uit te houden ( HJ 100 ) .
Deze meta-authenticiteit verwijst bij Heidegger in feite naar een ander soort grond , een grond die niet is , die geen zijnde is , dat wil zeggen naar het aanvaarden van de ontologische differentie .

Echter , in een eerste , grove aanzet onderscheidt Lyotard het joodse denken alvast van Heideggers denken van de ontologische differentie .
De ontologische differentie , die we als de ultieme uitdrukking van Heideggers denken kunnen beschouwen , doet zich volgens Lyotard weliswaar vóór als de grootste ontwrichting ( dérangement ) van het denken , maar levert in feite een nieuwe ordening ( arrangement ) .
Ze is een ordening onder het vóórkomen van een ontwrichting .
De ontologische differentie is in Lyotards ogen een manier om toch weer een betekenisvolle ? oorspronkelijke ? gebeurtenis aan te wijzen en tot een herstel van het goede luisteren te komen .
Niet voor niets laat Heideggers denken een bepaalde politiek op zijn minst toe .
Daarentegen is er in het joodse denken geen goede manier om gijzelaar te zijn ( HJ 44 - 47 ) .
Bij ? de joden ? , zegt Lyotard , gaat het niet om een stichten of herstellen van een authenticiteit ( HJ 68 ) .

Met name Lacoue-Labarthe en Derrida hebben laten zien hoe Heidegger zijn engagement met het nazisme in zijn politieke teksten van 1933 slechts tot stand kan brengen door allerlei ? hulpstukken ? uit de traditionele metafysica in te schakelen , zoals een filosofie van de wil , de arbeid en de geest .
Maar als het zich compromitteren met de nazi?s besloten lag in een zich compromitteren met de metafysica , in een gebrek aan deconstructie , had Heidegger dit zelf snel genoeg door , zo memoreert Lyotard .
Vanaf 1934 - en met name door de stap die Heideggers ? Kehre ? wordt genoemd - begint bij Heidegger immers een ander denken .
Maar volgens Lyotard gaat Heideggers echte fout vooraf aan een gebrek aan deconstructie , en ligt deze in de deconstructie zelf .
Lyotard wil dus een fout blootleggen die in Heideggers ? Kehre ? niet verdwijnt , ook al komt daarbij de Dichtung op de plaats van de Entscheidung ( HJ 122 - 123 ) .
Lyotard wil wel in overweging nemen dat Heidegger met de ? Kehre ? het denken van ? de joden ? zeer dicht nadert .
Heidegger aanvaardt nu de dood van God als een tijdperk in de historiciteit van het zijn .
Hij ziet in dat elke ? incarnatie ? illusoir is en enkel de terugtrekking van het zijn onthult .
En vandaar dat Heidegger met Hölderlin het wachten op God proclameert .
? Si mimèsis il y a ? , zegt Lyotard nu , in deze kunst van het wachten , een kunst die nu zowel aan het ? jodendom ? als aan Heidegger zou kunnen worden toegeschreven - als er in deze kunst mimesis is , kan zij daarin slechts als een verbod werken , van de mimesis kan enkel zo?n spoor als Egypte is overblijven , dat wil zeggen de klacht van een verloren thuis , of het gegeven dat een poging het vaderlijk huis te representeren door een gouden kalf voortaan als belachelijk geldt .
Dan zou , zo redeneert Lyotard : ? een ? esthetiek ? van het gedenken van het vergetene , een anesthetiek , laten we zeggen het ? sublieme ? zoals we dat hier geschetst hebben in deze Kehre een plaats moeten krijgen ? .
Maar dan zou Heidegger ? het volk ? moeten losmaken , niet alleen van bloed en bodem en alle andere fetisjen , maar van elk ontwerp van wat het volk ? eigenlijk ? is , zelfs van elke pretentie het vergetene te bewaken en te hoeden , daar het het vergetene zelf is dat het volk bewaakt en in gijzeling houdt .
Maar dan hebben we het niet meer over ? het volk ? als een eenheid , maar over een volk dat in de woestijn verspreid raakt .
En dan heeft het geen zin om te spreken van de dood van God , alsof deze ooit iets levends was .
God kan volgens Lyotard slechts sterven in een denken van de natuur , in een ? dionysisme ? , in een ? orphisme ? , in het christendom en in de mythe .
En dan had het vergetene niet meer in het zijn , maar in de wet moeten worden gezocht .
Welnu , zo besluit Lyotard , deze exodus naar de wet vindt ook in de ? Kehre ? niet plaats ( HJ 127 - 130 ) .
Dit blijkt volgens Lyotard uit het feit dat Heideggers denken ook na de ? Kehre ? blijft vastzitten aan de ? plaats ? en aan de ? aanvang ? , dus vergeet dat het denken zonder grond en zonder aanvang is en er niet is om plaats te geven aan het zijn , maar verschuldigd is aan een naamloze wet ( HJ 152 - 153 ) .
Daar ligt volgens Lyotard de reden van het feit dat Heidegger niets te zeggen heeft over ? Auschwitz ? .
Het gaat hierbij om het gebaar van de deconstructie zelf , die de ? inrichting ? of ? these ? van het zijn tot uitgangspunt neemt en derhalve in de uitroeiing slechts de terugtrekking van het zijn kan herkennen ( HJ 132 ) .
Met andere woorden , wat in de ? Kehre ? gehandhaafd blijft is de verwijzing naar het zijn , naar de ontologische differentie , die dan weliswaar als grond meteen ook een afgrond is , maar die in die hoedanigheid evengoed als de ultieme drager van zin- en plaatsgeving wordt aangeroepen .
Lyotard is kennelijk van mening dat ook Heideggers ontologische differentie ?
niettegenstaande alle kritiek op de metafysica die door deze ? denkfiguur ? mogelijk wordt ?
nog in het teken staat van het verlangen naar een vertrouwenwekkend referentiepunt .
In vergelijking met Heidegger is Lyotard , om het maar even gradueel uit te drukken , nihilistischer .

3 .
Lyotard in reactie op Lacoue-Labarthe

Wenden we ons nu tot hetgeen Lyotard in Heidegger et ? les juifs ? aan het adres van Lacoue-Labarthe opmerkt .
Lyotard beschouwt Lacoue-Labarthe als de enige die werkelijk getracht heeft ? de verontrustende en vertrouwde vreemdheid ? van Heideggers politiek te denken ( HJ 93 ) en als degene die de meest radicale bepaling van Heideggers zwijgen over Auschwitz heeft voorgelegd ( HJ 123 ) .
Toch stelt Lyotard Lacoue-Labarthe onder kritiek , een kritiek die er globaal op neer komt dat Lacoue-Labarthe te dicht bij Heidegger blijft .

Om te beginnen meent Lyotard bij Lacoue-Labarthe hetzelfde euvel aan te treffen als hij bij Heidegger heeft blootgelegd , namelijk dat deze een deconstructie voorstaat waarin evenwel de ontologische differentie als het vaste referentiepunt geldt .
Een gelijksoortige opvatting van de deconstructie verraadt zich volgens Lyotard bij Lacoue-Labarthe als deze wil verklaren waarom het nu precies de joden waren die het doelwit van de Endlösung werden .
Waar Lacoue-Labarthe schrijft dat het geenszins toevallig was dat men diegenen wilde vernietigen die de getuigen waren ? van een andere oorsprong van God ? , stelt Lyotard dat deze verwijzing naar een ? andere oorsprong ? binnen het raamwerk blijft van het aloude westerse zijnsdenken , dat immers steeds weer in termen van een oorsprong of grond blijft denken , ook als dit een afgrond wordt genoemd ( HJ 130 - 131 ) .
Een dergelijke opvatting van de deconstructie is volgens Lyotard tevens debet aan een dubbelzinnigheid in Lacoue-Labarthes analyse van Auschwitz .
Daarin verschijnt Auschwitz immers enerzijds als een kunstzinnige zaak en anderzijds als een zaak van het verval van de kunst tot techniek .
Auschwitz wordt door Lacoue-Labarthe beschreven als een cesuur , en zodoende in het kader geplaatst van de tragedie , van de poëtica , maar tegelijkertijd op rekening geschreven van de techniek , het verval van de technè , het einde van de tragedie ( HJ 141 - 142 ) .
Deze dubbelzinnigheid vloeit voort uit een deconstructie die de ontologische differentie tot uitgangspunt verklaart en derhalve niets anders kan doen dan de ene ? these ? van het zijn voor de andere inwisselen of zich op de terugtrekking van het zijn beroepen .
En zo gelden in het heideggeriaanse denkkader inderdaad zowel kunst als techniek als uitvloeisels van de zijnsgeschiedenis .

Meer in het bijzonder gaat Lyotard uitvoerig in op de stelling van Lacoue-Labarthe dat het nazisme het wezen van de westerse politiek onthult , namelijk door een volk naar een vorm te willen boetseren ( façonner ) en aldus een ? mimetisch kunstwerk ? te willen vestigen ( HJ 124 ) .
Nu blijkt elders dat Lyotard de kritische diagnose van Lacoue-Labarthe in haar algemeenheid onderschrijft : de westerse politiek oriënteert zich op een esthetisch procédé .
Sinds Plato dient het plattein ( boetseren ) als model voor de politiek .
De politiek streeft ernaar de gemeenschap vorm te geven ( façonner ) volgens een metafysisch ideaal .
? In navolging van Lacoue-Labarthe ? , schrijft Lyotard dan , ? denk ik dat er een nauw en wezenlijk verband bestaat tussen de politieke kunst en de schone kunsten ?
( I 87 ) .

Duidelijk is dat de esthetica die in dit politieke kader aan de orde is niet die van het sublieme betreft .
Lyotard relateert de politieke façonnement niet voor niets aan de schone kunsten .
Zoals we al eerder hebben vastgesteld , kan de door Lacoue-Labarthe gewraakte onto-typologie enkel met de ? vormelijkheid ? van de standaard-esthetica van het schone in verband worden gebracht .
Anders gezegd , het ?
traditioneel opgevatte ?
schone kan in het kielzog van het totalitarisme terechtkomen , het sublieme in principe niet .
Terzijde merken we op dat een verkeerde interpretatie van het sublieme wél dit gevaar in zich bergt .
Wanneer het sublieme niet als een verwijzing naar een transcendentie , maar als de volle belichaming of aanwezigheid van een transcendentie wordt opgevat ( waarmee de transcendentie overigens feitelijk verdwenen is ) , dan zijn we precies beland in de beschrijving die Lacoue-Labarthe en Nancy van het totalitarisme hebben gegeven ( zie hoofdstuk 2 ) .
Dan is het niet alleen van het sublieme naar het belachelijke ( zoals Napoleon schijnt te hebben opgemerkt ) , maar ook van het sublieme naar het totalitarisme slechts één stap .

Maar hoewel Lyotard de kritiek van Lacoue-Labarthe op de westerse esthetisering van de politiek onderschrijft , herleidt hij dit gegeven niet tot het verval van de ? algemene ? mimesis tot de onto-typologie .
In aansluiting op het genoemde politieke streven naar een ? mimetisch kunstwerk ? stelt Lyotard in feite het begrip mimesis zelf ter discussie :

? We kunnen het Westen slechts dan onder het begrip van de mimesis denken wanneer we vergeten dat daarin een ? volk ? voortleeft dat geen natie ( geen natuur ) is ?
( HJ 153 ) .

We begrijpen dat Lyotard met dit ? volk ? op de ? joden ? doelt .
Nu , merkwaardig genoeg ligt in deze uitspraak van Lyotard allereerst de suggestie besloten dat het ? onder het begrip mimesis ? denken van het Westen samenvalt met een vormgeving van de gemeenschap tot een ? natie ? , een ? natuur ? , dat wil zeggen , met een vormgeving die Lacoue-Labarthe onto-typologisch zou noemen .
Maar in feite veronderstelt de ? algemene ? mimesis bij Lacoue-Labarthe niet zozeer dat een volk een ? natuur ? is , maar juist dat het bij wijze van ? aanvulling ? van de natuur tot stand komt , de natuur die ? zelf ? ook slechts bij wijze van onophoudelijke aanvulling bestaat .
Lyotard blijkt wel bekend te zijn met Lacoue-Labarthes ? supplementaire ? uitleg van het begrip mimesis ( HJ 123 - 124 ) , maar het is de vraag of Lyotard deze supplementaire of laten we zeggen ? differentiële ? uitleg van de mimesis het gewicht geeft dat haar toekomt .
Lyotard lijkt het begrip mimesis hier in de meer bijzondere betekenis van de gestalte-vorming van een volk op te vatten .
Hij gaat ervan uit dat het ? joodse volk ? er niet is om in zijn gestalte plaats te geven aan het zijn , maar slechts ? gehoorzaam ? wil zijn aan het timbre van de wet .
Hij suggereert dat een dergelijke gehoorzaamheid impliceert dat het joodse volk helemaal niet tot een gestalte komt - en in die zin geen ? natie ? of ? natuur ? is .
Maar in de visie van Lacoue-Labarthe gaat het altijd om gestalte-vorming en kent de in dit proces tot stand komende gestalte ook altijd de desistentie als tegenhanger .
In dat kader herinneren we ons tevens dat het principiële uitgangspunt van Lacoue-Labarthe luidt dat figuur en figuurloosheid altijd met elkaar verweven zijn , terwijl volgens hem in historisch opzicht van een terugtrekking van de figuur kan worden gesproken .
Alleen in de onto-typologie is er enkel de gestalte , zonder de desistentie , maar dit is niet de karakteristiek van de mimesis in de door Lacoue-Labarthe gepropageerde betekenis .

In de tweede plaats is het merkwaardig dat Lyotard meent dat bij uitstek ? de joden ? niet vanuit de mimesis kunnen worden gedacht .
We hebben immers zojuist gezien dat Lyotard zelf in zijn discussie met Heidegger een mimesis-begrip in overweging heeft genomen dat van elke inhoudelijke en reële aankleding ontdaan is .
Wanneer we verschillende elementen uit zijn beschouwing bijeenbrengen , lijkt Lyotard immers te zeggen : Si mimèsis il y a , dan een mimesis zónder : bloed en bodem ( dat wil zeggen : aanwijsbare herkomst ) , brood en wijn ( dat wil zeggen : equivalentie door offerande of transactie ) , vormgeving , mise en scène , representatie , natuur , grond , plaats , aanvang , voltooiing , beheersing , these enzovoort .
En waarom zou een dergelijke ? uitgeklede ? mimesis niet van toepassing zijn op die ontvangst van de wet waarmee de constitutie van ? de joden ? zich voltrekt ?
De enige inhoudelijke omschrijving van deze constitutie die op basis van Heidegger et ? les juifs ? kan worden gewaagd , is het in gijzeling genomen zijn , het verschuldigd zijn nog voordat handelen en denken zijn ingezet , een schuld die door geen enkel offer of overeenkomst , geen enkele inrichting in of van het zijnde kan worden goedgemaakt .
Deze constitutie bij wijze van een uitgeklede mimesis , si mimèsis il y a , komt in feite precies overeen met Lyotards opvatting van de sublieme materie , van de presentie die niet in haar representanten opgaat , en het is deze sublieme materie die door Lyotard op één lijn is geplaatst met het motief van het ? jodendom ? .
Zo beschouwd , kan ook het ? jodendom ? vanuit de mimesis worden gedacht .
Hoewel Lyotard het sublieme als een gebeurtenis opvat en hoewel hij bereid is een mimesis in overweging te nemen die van elke aankleding ontdaan is , komt hij er kennelijk net niet toe de stap van deze uitgeklede mimesis naar de gebeurtenis te zetten en in dit vertrekpunt de mimesis en het sublieme aan elkaar gelijk te stellen .

Toch heeft Lyotard ook wel enige grond voor zijn onwil om Lacoue-Labarthes ? algemene ? mimesis of anders het idee van een uitgeklede mimesis gelijk te stellen aan zijn eigen sublieme aisthèsis , de aisthèsis mét haar anesthesie .
Is het toeval dat Lacoue-Labarthe zich wat Freud betreft op het leerstuk van de identificatie richt , terwijl Lyotards aandacht vooral uitgaat naar Freuds verhandelingen over het onbewuste affect , de Nachträglichkeit en de Durcharbeitung ?

Laten we nog enkele uitlatingen van Lyotard uit andere teksten bij deze vraagstelling betrekken .
Allereerst is er weliswaar een passage waarin Lyotard ogenschijnlijk met instemming Heidegger weergeeft :

? Altijd gemist : het gebeurt dat komt altijd in de vorm en de bepaling van wat er gebeurt .
Heidegger : zijn presenteert zich als zijnde .
Aan zijn Japanse bezoeker geeft de Duitse filosoof toe : was gesagt wird maskeert die Sage .
Het gepresenteerde verbergt de presentatie .
De presentatie is nooit present ?
( QP 75 , cursiveringen en Duits bij Lyotard ) .

Anders gezegd : het wát ( quid ) dat verschenen is , verbergt het dát ( quod ) van het verschijnen .
Duidelijk is dat Lyotard het met deze gedachte op zichzelf niet oneens is , omdat ook langs deze weg benadrukt wordt dat iets niet present is .
Niettemin kan de vraag worden gesteld of voor hemzelf het wezenlijke probleem bij het ? maskeren ? of ? verbergen ? ligt .
We herinneren ons immers dat Lyotard in zijn commentaar op Merleau-Ponty een heel andere kwestie aan de orde stelde .
De deconstructie van de schijn die Lyotard wil doorvoeren berust niet op de stelling dat onthulling met verberging gepaard gaat , maar op de stelling dat verschijning tegelijk ook verdwijning is .

In een tekst over herhaling in de muziek maakt Lyotard een onderscheid tussen een fixerende herhaling , die bruikbaar is voor de akoestische kennis , en een vrije herhaling , die de eigenlijke kunstzinnige herhaling uitmaakt .
Elke afzonderlijke keer dat een akkoord of muzikale frase voorkomt , voegt dit volgens Lyotard dankzij het verschil met de andere keren een ? soort supplement ? toe .
In dit supplement bestaat de kunst , althans wanneer we niet Plato maar Aristoteles als onze gids kiezen , aldus Lyotard .
En dit supplement , zo vervolgt Lyotard , veronderstelt ? de afwezigheid of terugtrekking van het ding zelf ? , dat wil zeggen van het akkoord of de frase waarop de herhalingen inspelen .
Tot nu toe had deze passage door Lacoue-Labarthe geschreven kunnen zijn .
Maar Lyotards conclusie luidt dat de kunstzinnige herhaling ? een ontologie van het zijn als niet-zijn ? impliceert ( I 166 - 167 ) .
Iets verderop verwijst Lyotard expliciet naar Lacoue-Labarthe .
Over de nuance , dat wil zeggen de sublieme materie , zegt Lyotard dat we deze moeten trachten te denken als ? een spoor dat een oppervlak niet markeert , of typeert ( Lacoue-Labarthe ) , maar vernietigt ? .
Want , zo redeneert Lyotard , als de materie er is , is het subject , het oppervlak van de inschrijving , er niet .
Lyotard spreekt van een ? niet ingeschreven ? spoor ? ?
( I 169 ) .
Aldus plaatst Lyotard een kritische kanttekening bij het begrip spoor .
Het spoor is weliswaar enerzijds een restant van wat zich teruggetrokken heeft , maar is anderzijds altijd nog een figuur van de inschrijving .
Daarentegen kunnen we concluderen dat Lyotard het sublieme zonder inschrijving denkt .
We weten immers dat Lyotard het sublieme opvat als analoog aan de primaire verdringing .
Dezelfde strekking heeft het verband dat hij legt tussen de verschijning en de verdwijning .
We kunnen hierbij opnieuw aan de beeldspraak van de scheervlucht denken : het sublieme beroert ons wel , maar schrijft zich niet in .

4 .
Algeheel besluit

Tot besluit probeer ik vanuit dit boek als geheel een overzicht te geven van de verschillende posities die Lacoue-Labarthe , Heidegger en Lyotard innemen .
Ik kom tot een aantal observaties :

1 .
Alle drie de filosofen verzetten zich tegen de metafysica en bij alle drie impliceert dit verzet een vorm van differentiedenken .
Globaal gezien is de gelijkenis tussen deze drie vormen groot .
Of het nu gaat om de oorspronkelijke supplementariteit van de mimesis ( Lacoue-Labarthe ) , de ontologische differentie ( Heidegger ) of de esthetische differentie die in het sublieme besloten ligt ( Lyotard ) , de basisgedachte is in alle drie de gevallen dezelfde , namelijk dat in het aanwezige zich ook altijd iets aan de aanwezigheid onttrekt .
Ook hebben we bij alle drie de filosofen gezien dat dit differentiedenken de meer bijzondere structuur aanneemt van een gebeurtenis-ontologie .
Een dergelijke ontologie houdt in dat we niet uitgaan van wat aanwezig ís , maar van het ? feit ? dat iets tot aanwezigheid kómt .

Alle drie de denkers brengen deze gebeurtenis-ontologie bij uitstek in verband met de kunst .
Alle drie kennen aan de kunst de taak en het vermogen toe om behalve van ? wat ? er gepresenteerd wordt tevens getuigenis af te leggen van het ? dat ? van de presentatie .
Zoals Lacoue-Labarthe heeft aangetoond , dekt het uitgangspunt dat het kunstwerk in de eerste plaats toont ? dát er presentatie is ? niet alleen het denken van Heidegger , maar vormt het ook een stelselmatig terugkerend onderdeel van de esthetica van het sublieme in haar historische ontwikkeling .
En ook in Lyotards esthetica van het sublieme komt dit uitgangspunt centraal te staan .
Deze ? presentatie van het feit dat er presentatie is ? kan als de sublieme mimesis worden betiteld ?
of , om beide termen gelijkwaardig te houden , als het mimetisch sublieme .
Met de nodige kanttekeningen kan dus van alle drie de filosofen worden gezegd dat zij primair dit samenvallen van het sublieme en de mimesis op het oog hebben .
Ten aanzien van Heidegger bestaat de kanttekening erin dat we bij hem wel dit denken naar voren zien treden , maar dat hij terminologisch weigerachtig is : de term ? subliem ? wil hij helemaal niet accepteren en de term ? mimesis ? begrijpt hij niet in de door Lacoue-Labarthe bedoelde zin .
Aan Lacoue-Labarthe moet de vraag worden voorgehouden waarom hij het geniale surplus aan vormen als subliem wil aanmerken .
En Lyotard blijkt nogal wantrouwig te staan tegenover elke inhoudelijke invulling van de mimesis , omdat we daarmee volgens hem al gauw in de standaard-esthetica van het schone belanden .
Dit alles neemt echter niet weg dat het dat-aspect van het verschijnen - dat alle drie de denkers aan de mimesis onderkennen - kan worden onderscheiden van het wat-aspect , van de vorm of gestalte die verschijnt , en derhalve als de sublieme mimesis kan worden aangeduid .
Een verdere overeenkomst bestaat erin dat dit dat-aspect zowel door Lyotard als door Heidegger - en wat de laatste betreft wees Lacoue-Labarthe daar met instemming op - als een schok wordt betiteld .
In het verlengde van wat in het vorige hoofdstuk is opgemerkt , kunnen we erop wijzen dat dit mede in het licht van het werk van Benjamin duidt op een principiële affiniteit van de door Heidegger , Lacoue-Labarthe en Lyotard voorgestane gebeurtenis-esthetica met de moderne kunst .

2 .
Lyotard stelt zich tegenover de geschiedenis van de filosofie anders op dan Heidegger en Lacoue-Labarthe .
Lyotard tracht niet de inzichten die hij verwerpt op rekening te schrijven van de metafysica in het algemeen , of van de metafysica van het subject als constellatie achter de moderniteit in het bijzonder .
Voor Lyotard gaat het niet om een omvattende afbakening van de metafysica als één vorm van denken waaraan de andere tracht te ontkomen .
Weliswaar tracht ook Lyotard op het scherp van de snede tot een ander denken te komen , maar daarbij bouwt hij zonder al te veel scrupules voort op allerlei aanzetten die hij bij filosofen en kunstenaars aantreft .
Weliswaar neemt Lyotard evenzeer als Heidegger en Lacoue-Labarthe afstand van het subjectsdenken .
Evenzo leek het míj omwille van de vergelijkbaarheid nodig te laten zien dat Lyotards denken ook op diverse andere punten een deconstructie van de metafysica betekent .
Maar Lyotard zelf heeft het zelden over de metafysica , noch betitelt hij zijn ingreep in de gevestigde filosofie als deconstructie .
Lyotards opstelling is ahistorischer , in die zin dat hij niet van één geschiedenis van het zijn uitgaat .

3 .
Zoals we in dit hoofdstuk hebben gezien , stelt Lyotard zich niet tevreden met Heideggers denkfiguur van de ontologische differentie .
Lyotard meent dat Heidegger hiermee in het spoor blijft van de gebruikelijke filosofische verwijzing naar een oorsprong of grond , ook al zou het dan gaan om een wijkende oorsprong of een onvaste grond .
Lyotard gaat een stap verder : voor Heideggers Holzwege komt de woestijn , voor plaats en aanvang van de gestalte komt het in gijzeling genomen zijn door de wet in de plaats .

De kritiek van Lacoue-Labarthe op Heidegger , zoals we die reeds in het eerste hoofdstuk hebben leren kennen , heeft in grote lijnen dezelfde strekking .
Ook Lacoue-Labarthe neemt geen genoegen met de ontologische differentie .
Voor hem ligt de ontologische differentie of de betrekking tot het zijn vervat in de eindeloze mimesis .
Lacoue-Labarthe stelt dat Heidegger onvoldoende rekenschap aflegt van de oorspronkelijke supplementariteit van de mimesis , daardoor nog in de mogelijkheid van een eigenlijke figuratie of gestalte gelooft en zodoende in het stramien van de onto-typologie terechtkomt .

Weliswaar kan worden opgemerkt dat deze diagnose van Lacoue-Labarthe meer zeggingskracht heeft ten aanzien van Heideggers opstelling in 1933 dan ten aanzien van de latere Heidegger .
Later verbindt Heidegger de gezochte eigenlijke figuratie immers enerzijds in politiek opzicht minder sterk met de actuele ontwikkelingen in Duitsland , terwijl hij haar anderzijds in filosofisch opzicht krachtiger aan de openheid van de ontologische differentie onderwerpt .
Maar we hebben tevens op de beperktheid van Heideggers deconstructie van de gestalte gewezen , een beperktheid die inderdaad onvermijdelijk lijkt wanneer het denken zich enkel op de ontologische differentie richt .
Zowel de mimesis zoals gedacht door Lacoue-Labarthe , als het sublieme zoals gedacht door Lyotard , bieden betere mogelijkheden om het idee van een eigenlijke gestalte te doorbreken .

4 .
In zijn kritiek op de metafysica van het subject spitste Lacoue-Labarthe zich toe op de daaruit voortvloeiende onto-typologie .
In de hoofdstukken 2 en 3 heb ik deze kritiek van een aanvulling voorzien door erop te wijzen dat de onto-typologie - zowel in het nazisme als in Heideggers opstelling in de periode 1933 - 34 - vergezeld gaat van een onto-fysiologie .
Door de ? fysiologische ?
( lichamelijke , zintuiglijke ) dimensie tot op zekere hoogte te negeren , herhaalt Lacoue-Labarthe in feite de filosofische insteek van Heidegger zelf .
Deze lichamelijke en zintuiglijke dimensie blijft echter van belang , niet alleen wanneer we een bepaalde politiek onder kritiek willen stellen , maar ook wanneer we over kunst en politiek op een andere manier willen denken .
Op dit punt lijkt de aisthèsis , waarin Lyotard zijn vertrekpunt kiest , betere perspectieven te bieden , omdat daarmee wel recht wordt gedaan aan de zintuiglijkheid , terwijl hij hieraan tevens de poging verbindt de oppositie tussen lichaam en geest te vermijden , zoals bijvoorbeeld blijkt uit zijn verhandeling over de ? minimale ziel ? .

5 .
Heidegger bestrijdt de opdeling van de filosofie in diverse compartimenten , zoals de logica , de ethiek en de esthetica .
Daarom brengt hij de vraagstelling van bijvoorbeeld de esthetica of de ethiek steeds in verband met de vraag naar het zijn .
In zijn kritiek op Heidegger lijkt Lyotard daarentegen van mening te zijn dat een denken dat zich op de wet oriënteert heel anders is dan , en moet breken met een denken dat zich op het zijn oriënteert .
Dit roept de vraag op hoe het bij Lyotard met de verhouding tussen ontologie , ethiek en esthetica staat .
Lyotard lijkt Heideggers ontologische differentie ook in die zin van de hand te wijzen dat het om een ontologisch gezichtspunt gaat .
Hij duidt het ultieme vergetene immers aan als de wet .
Met de veronderstelling dat het verschuldigd zijn aan de wet niet meer als een these van het zijn kan worden beschouwd , maar uit een ? anders dan zijn ?
( HJ 131 ) voortkomt , blijkt Lyotard op dit punt de zijde van Levinas te kiezen .
Betekent dit dat Lyotard evenals Levinas niet de ontologische differentie , maar de ethische differentie met de ander als de primaire differentie ziet ?
Toch hebben we steeds weer gezien dat Lyotard - of het nu om de frase gaat of om het sublieme - uitgaat van een ontologie , die weliswaar de specifieke structuur aanneemt van een gebeurtenis-ontologie .
We hoeven aan deze ontologie niet het primaat toe te kennen ten opzichte van de ethiek en evenmin ten opzichte van de esthetica , want de gebeurtenis als zodanig blijkt in de visie van Lyotard een verplichting in zich te bergen .
Merkwaardig genoeg kan volgens Lyotard zowel in ethische als in esthetische zin van een verplichting worden gesproken .
Aldus vallen het ontologische , het ethische en het esthetische gezichtspunt bij Lyotard met elkaar samen - net als bij Heidegger , ook al worden de zaken anders ingevuld .

Hoe kan er sprake zijn van een esthetische verplichting ?
Wel , in de ogen van Lyotard is ook de kunst een poging een schuld te vereffenen ( Ap 167 ) .
In de kunst gaat het om de schuld van het altijd reeds in gijzeling genomen zijn door de aanraking , door de aisthèsis .
We zijn altijd al aangeraakt .
Hoe kunnen we op de eerste aanraking antwoorden ?
Hoe kunnen we eráán beantwoorden ?
Juist omdat de aisthèsis behept blijft met een anesthesie - hetgeen we de esthetische differentie genoemd hebben - , kunnen deze vragen niet soepel langs de weg van een poëtica worden behandeld , maar slaan ze ons de gangbare middelen tot vormgeving steeds weer uit handen .
Dat is de wijze waarop de esthetische differentie ons verplicht tot : ? een ? esthetiek ? van het gedenken van het vergetene , een anesthetiek , laten we zeggen het ? sublieme ? ?
( reeds geciteerd , HJ 128 ) .

6 .
Het is niet voor niets dat Heidegger en Lacoue-Labarthe de esthetica deconstrueren op het punt van de vorm , terwijl Lyotard de esthetica met de ongrijpbare materie belast , en dat Lacoue-Labarthe het sublieme op één lijn plaatst met de geniale esthetica , terwijl Lyotard aan een principieel onderscheid tussen de geniale en de sublieme esthetica vasthoudt .
Heidegger en Lacoue-Labarthe benadrukken dat de kunst ons niet alleen de vorm , de voorstelling of de schijn geeft , maar ook het feit toont dát er verschijnt , dát er presentatie is , het phainesthai , als een soort transcendentale voorwaarde voor de vorm , de voorstelling enzovoort .
Lyotard neemt eveneens de verschijning als uitgangspunt , maar tegelijkertijd wijkt zijn denken van de presentatie , de gebeurtenis of de verschijning op twee punten af van Heidegger en Lacoue-Labarthe .
Allereerst plaatst Lyotard de gebeurtenis in een problematiek van de tijd en wordt de verschijning bij hem dus louter momentaan , terwijl in het denken van Heidegger en Lacoue-Labarthe daarnaast ook de permanentie van de schone gestalte blijft bestaan .
In de tweede plaatst begrijpt Lyotard de ? onttrekking ? anders : niet als verberging , noch als desistentie , maar als verdwijning en anesthesie .
Maar laten we deze fundamentele verschillen tussen Heidegger , Lacoue-Labarthe en Lyotard liever stap voor stap ten tonele voeren .

Heidegger denkt in termen van schijn enerzijds en verschijnen ( phainesthai ) anderzijds .
De permanentie of eventueel ook de fixatie van de schijn wordt zeker wel gedeconstrueerd , zó dat we uitkomen bij de gebeurtenis van het verschijnen , maar omgekeerd kent het verschijnen - daar de verdwijning niet wordt verdisconteerd - nu eenmaal de schijn als permanent uitvloeisel .
In de schijn wordt de verschijning eventueel weer verborgen , maar dit betekent dat Heidegger de verschijning binnen een verhouding van verschijnen of onthullen enerzijds en verbergen anderzijds plaatst .
Dit is precies wat de waarheid ( als alètheia ) bij Heidegger betekent .
In zijn benadering van de kunst kent Heidegger geen ander gezichtspunt dan dat van de waarheid .
Het belang dat Heidegger in de kunst stelt , ligt in de veronderstelling dat bij uitstek de kunst de mogelijkheid biedt de dingen in hun waarheid te tonen en te benoemen .

Lacoue-Labarthe sluit zich bij deze gedachtegang aan als hij zich op de ? sublieme waarheid ? richt .
De bijzondere problematiek van de identificatie die Lacoue-Labarthe ontwikkelt , ligt in het verlengde van Heideggers latere denken van de gestalte en vertoont dan ook dezelfde structuur : er is de gestalte , maar haar mogelijkheidsvoorwaarde ligt in het verschijnen .
Toch wijkt Lacoue-Labarthe van Heidegger af .
In de eerste plaats wordt Heideggers heen en weer bewegen tussen schijn en verschijning of tussen gestalte en verschijning bij Lacoue-Labarthe tot de beweging tussen gestalte en desistentie , tussen figuur en terugtrekking van de figuur .
In de tweede plaats impliceert de terugtrekking ( als re-trait ) altijd ook een ? opnieuw tekenen ? , waarmee aangegeven is dat de gestalte zich steeds weer vernieuwt .
Dit betekent dat Lacoue-Labarthe de fixatie van de gestalte op drastischer wijze deconstrueert dan Heidegger .

Voor Lyotard gaat het om de verschijning die tegelijk een verdwijning is .
Lyotards verbinding van verschijning en verdwijning is niet hetzelfde als de heideggeriaanse verbinding tussen onthulling en verberging .
Lyotards ? deconstructie ? betreft niet enkel de beweging van de schijn naar de verschijning , van de permanentie naar de gebeurtenis , maar behelst tevens de aanzegging van de dood .
Lyotard brengt de problematiek van de waarheid niet in verband met de kunst , maar met de wetenschap - in Le différend besteedt hij er uitvoerig aandacht aan .
Een herleiding van de kunst tot de problematiek van de waarheid is bij Lyotard eenvoudigweg nergens te vinden .
Lyotards problematiek is een geheel andere , namelijk die van de tijd , preciezer gezegd die van de ogenblikkelijke tijd .
Opkomst en ondergang in één moment doen voelen , dát is wat de kunst ons in Lyotards opvatting brengt .

De betekenis van de tijdsproblematiek vormt het wezenlijke punt waarop Lyotard het sublieme anders denkt dan Heidegger en Lacoue-Labarthe , of meer in het algemeen , waarop Lyotards esthetische differentie verschilt van Heideggers ontologische differentie en van Lacoue-Labarthes oorspronkelijke supplementariteit .
Wel kunnen we opmerken dat Lacoue-Labarthe een tussenpositie tussen Heidegger en Lyotard inneemt , omdat hij de gestalte duidelijker aan de stroom van de tijd onderwerpt dan Heidegger , zonder echter zo ver te durven gaan als Lyotard , die zich tevreden stelt met het ogenblik zoals dat uit het niets tevoorschijn treedt .

Nu kan worden tegengeworpen dat ook Heidegger - zoals we in het vorige hoofdstuk hebben geconstateerd - de kunst vanuit de gebeurtenis denkt en in dat kader spreekt van onder meer de ? schok ?
( Stoss ) en de ? vervoering ?
( Verrückung ) .
Toch is daar evenzeer duidelijk geworden dat de schok bij Heidegger niet zozeer naar de ervaring van de tijd verwijst , maar naar de ervaring van de waarheid .
Het gaat Heidegger om het schokkende onderscheid tussen de alledaagsheid waarin we verkeren en de waarheid waarmee het kunstwerk ons confronteert .
In feite roept Heideggers visie de kritische vraag op wat de reikwijdte kan zijn van deze Verrückung .
Als de kunst de alledaagsheid doorbreekt , wordt dan een wat marxisten zouden noemen ? ideologische bevangenheid ? ingewisseld voor een ? verwijlen bij de waarheid ? ?
Maar in Heideggers denken doet de waarheid zich altijd voor als een bepaalde inrichting , Gestalt of verwoording - terwijl de waarheid zich tegelijk daaraan onttrekt .
Zo gezien kan niet een bepaalde verwoording worden ingeruild voor de waarheid , maar slechts de ene verwoording voor de andere .
En betekent dit marxistisch gesproken niet dat de ene ideologie wordt ingewisseld voor de andere en , heideggeriaans gesproken , de ene alledaagsheid voor de andere ?

Lyotards opvatting van de kunst loopt niet tegen dit probleem aan .
In zijn idee van een louter momentane schok is de terugkeer naar de onbewogen situatie bij voorbaat geaccepteerd .
In zijn opvatting wordt de ziel tot leven gewekt , maar gaat dit niet gepaard met de pretentie een nieuwe wereld voor te bereiden .

Tegen deze achtergrond kan tevens een vergelijking worden getrokken tussen Heideggers ? aarde ? en Lyotards ? materie ? .
Er is een overeenkomst tussen deze begrippen , omdat ze beide worden ingezet om aan het metafysische denken van stof , substantie en natuur te ontkomen .
Daarom stelt Heidegger dat de aarde zich onthult als ondoordringbaar , terwijl Lyotard de materie ongrijpbaar noemt .
Maar Lyotards materie onthult zich niet en wordt niet onthuld , maar is opkomst en verdwijning of geboorte en dood ineen .
Bij Heidegger moet de aarde , als ondoordringbaar , worden toegeëigend , tot ? zíjn aarde ? , dat wil zeggen van een volk .
Lyotards materie kan niet worden toegeëigend , want de materie overkomt de mens , zonder inschrijving .

Dit alles houdt verband met het feit dat Lyotard - anders dan Lacoue-Labarthe en Heidegger - zijn uitgangspunt kiest in de aisthèsis , in het vermogen getroffen te worden dat slechts in het getroffen worden tot leven komt .
Voor de aisthèsis is er niet de geruststelling van een permanente verhouding tot het zijn , van een principieel ingebed zijn in een ? zijnsverstaan ? .
Evenmin kent de aisthèsis de permanente toelevering van nieuwe vormen of beelden vanuit de oorspronkelijk supplementaire mimesis .
Het is voor de aisthèsis elke keer opnieuw de vraag : Arrive-t-il ?
Het kunstwerk legt niet alleen getuigenis af van het ? dat er presentatie is ? , maar ook van de vraag of er nog presentatie zal zijn , de huiveringwekkende vraag die ons alles uit handen slaat , de sublieme vraag .

7 .
We hoeven niet meer te onderstrepen dat dit alles rechtstreeks betrekking heeft op de politiek .
Ieder op hun eigen wijze komen zowel Heidegger als Lacoue-Labarthe en Lyotard tot een deconstructie van de schone of eigenlijke gestalte .
Voor ( de latere ) Heidegger en Lacoue-Labarthe gaat het erom de gestalte als mogelijke uitdrukking van wie wij zijn in beweging te krijgen en te openen naar het andere .
Lyotard lijkt op nog radicalere wijze te willen afdwingen dat de gebeurtenis helemaal geen gestalte als permanente tegenhanger kent .
De enige - wellicht onmogelijke - permanentie die in de visie van Lyotard van ons gevraagd wordt , is de blijvende ontvankelijkheid voor de gebeurtenis , de gebeurtenis die altijd in de toekomst ligt - ook al komt ze dan misschien wel voort uit het nachträgliche verleden .

H 9

- kwestie Augustinus : CS Duits 15 en 17 : Paulus én Augustinus : de incarnatie van de stem , versus 29 - 30 : jodendom ; terwijl Exercice 134 : Augustinus joods ?

3 .
Mozes en Aäron

Gershom Scholem vertelt over het bestaan van verschillende opvattingen over wat er bij de openbaring van de tien geboden op de berg Sinaï gebeurde .
Er bestaat natuurlijk al de vraag door wie de tien geboden op de stenen tafelen werden geschreven , door God of door Mozes ?
Maar de door Scholem gerapporteerde kwestie betreft een ander aspect van dit raadselachtige gebeuren : wat werd er gehóórd , door Mozes enerzijds en het volk der Israëlieten anderzijds ?
Iedereen zou tot op zekere hoogte de goddelijke stem gehoord hebben .
Maar volgens een bepaalde opvatting zou het volk enkel de eerste twee geboden gehoord hebben , te weten : ? Ik ben de Heer uw God ? en ? U zult naast Mij geen andere goden hebben ? .
Deze ervaring zou het bevattingsvermogen van het volk al te boven gegaan zijn , zodat de overige geboden enkel nog door Mozes werden verstaan .
Een andere opvatting gaat in deze zin nog veel verder : het volk zou niets vernomen hebben behalve ? de aleph , waarmee in de Hebreeuwse tekst van de Bijbel het eerste gebod begint , de aleph van het woord ? anochi , ik ? .
Deze aleph stelt , zoals Scholem schrijft , ? in het Hebreeuws niets anders voor dan de laryngale steminzet ( overeenkomstig de Griekse spiritus lenis ) die aan een klinker aan het begin van een woord voorafgaat .
De aleph is dus als het ware het element waaruit elke gearticuleerde klank voortkomt .
( ... ) .
De aleph horen is eigenlijk zo goed als niets , het vormt de overgang naar elke verneembare taal ? .

Deze aleph wordt door Lyotard als kenmerkend voor het joodse denken gezien .
Lyotard concludeert dat er in feite niet iets werd gezegd , maar aangekondigd .
Er was slechts de adem van de aanvang .
Lyotard maakt een onderscheid tussen de stem en het geschrevene .
Van de aankondiging , waarvan het timbre in de hoogste mate gebiedend was , leggen de letters getuigenis af , maar zonder dat men in het geschrevene dit timbre te pakken krijgt .
De hele joodse traditie bestaat in de langdurige en moeizame strijd ? om aan de tekst stem te verlenen , niet alleen aan de geboden , maar aan de hele Tora ? .
? Ik geloof ? , zegt Lyotard , ? dat de geschiedenis in de zin van de historiciteit met die aleph begint en met het feit dat deze niet verneembaar is , dat deze niet duidelijk uitspreekt wat gedaan moet worden .
Een historiciteit vangt hier in die zin aan , dat het nodig zal zijn ieder keer opnieuw uit te vinden waar de wet is , te beslissen wat gedaan moet worden .
Want dit is niet gezegd !
Het is geschreven , maar deze schrift geeft aanleiding tot steeds nieuwe lezingen : de Talmoed ?
( JDF 162 - 163 ) .

Lyotard heeft altijd een grote belangstelling getoond voor het jodendom , ook al had hij er bij mijn weten aanvankelijk geen band mee .
Maar dit heeft te maken met de vraag welk element men in een religie waardeert .
Zo is er de uitspraak die Lyotard belangrijk genoeg vond om te citeren uit Derrida?s overpeinzingen bij het woord preuve ( bewijs ) .
Derrida geeft toe dat het bewijs hem nooit bijzonder geïnteresseerd heeft .
En hij zegt dan , een uitspraak die door Lyotard goedkeurend wordt herhaald : ? Ik hou slechts van het geloof , of liever , in het geloof , van zijn irreligieuze beproeving ( épreuve ) .
[ door Derrida weer geciteerd , Exercice 188 ] .

Tijdens het herdenkingscolloquium dat eind maart 1999 - bijna een jaar na Lyotards dood - te Parijs werd gehouden , bleek niet iedereen het eens met de gedachte dat Lyotards denken enkel aan zo?n irreligieuze test moet worden onderworpen .
Zo gaf Elizabeth de Fontenay in haar bijdrage over ? De joodse figuren van Lyotard ? als haar mening te kennen dat Lyotard altijd een katholiek denker is gebleven , ook al is hij ver gegaan in de deconstructie van het katholicisme .
[ Ik moet op mijn aantekeningen vertrouwen , want deze tekst is niet opgenomen in Exercice ] .

Toch is duidelijk dat Lyotard omwille van zijn verzet , niet zozeer tegen het katholicisme , maar tegen het westerse denken in het algemeen , veelvuldig op het jodendom is ingegaan .
De rol van eye-opener - of laten we zeggen oor-opener - valt ongetwijfeld toe aan Levinas , met name aan diens Quatre lectures talmudiques ( 1968 ) .
In nogal wat teksten plaatst Lyotard het jodendom tegenover andere onderdelen of tradities in de westerse cultuur .
Een inventarisatie van zeven teksten waarin Lyotard zich op het jodendom beroept , leert dat hij dit contrasteert met : 1. het totemisme ; 2. de zowel Griekse als christelijke nadruk op de vervulling van het verlangen en op de theatrale representatie daarvan ; 3. het narratieve dispositief ; 4. het politieke model van het Rijk ; 5. het nazisme , maar ook de grote verhalen of het westerse eenheidsdenken in het algemeen ; 6. het denken van Heidegger ; en 7. het christendom .

Wat dit ? tegenover elkaar plaatsen ? of ? contrasteren ? betreft , gebruikte Lyotard aanvankelijk wel de term ? oppositie ? .
Vanuit zijn latere teksten gezien blijkt dat echter geen adequate term te zijn .
Zo hebben we in Heidegger et ? les juifs ? veeleer gezien dat het jodendom - naast andere tradities in het westerse denken - voor Lyotard een aangrijpingspunt vormt om de miskenning van een zekere differentie door de metafysica - als de dominante vorm van het westerse denken - onder kritiek te stellen .
? Mag ik je hier bekennen dat ik onder de naam ? joods ? datgene zoek wat de westerse voltooiing dof maakt en in rouw dompelt , hetgeen ook moet gebeuren ? ?
( TU 90 ) .
Aldus neemt het jodendom zelf de positie van een differentie ten opzichte van de metafysica in .

Met het oog op de inzet van Heidegger en Lacoue-Labarthe schetst Lyotard nu het volgende alternatief : zij deconstrueren de metafysica op basis van de ontologische differentie ; het gaat dan in systematisch opzicht om de these van het zijn en in historisch opzicht om de opkomst van de metafysica vanuit het oude Griekse denken , bijvoorbeeld bij Plato .
Volgens Lyotard echter is het allereerst in historisch opzicht correcter de in het christendom als apostel betitelde Paulus van Tarsus als ? de ware vader van de westerse metafysica ? te beschouwen en na te gaan hoe hij als schakel van het jodendom naar het christendom - en daarmee naar de westerse metafysica - heeft gefungeerd ( JDF 169 ) .
Dat is wat Lyotard in Un trait d?union uitwerkt en daarin wordt dan ook duidelijk wat dit in systematisch opzicht inhoudt .

In de westerse cultuur is nogal eens sprake van de ? joods-christelijke ? traditie .
Ook veel christenen maken tegenwoordig graag gebruik van deze uitdrukking .
Un trait d?union verwijst naar dit verbindingsstreepje tussen ? joods ? en ? christelijk ? .
Dit verbindingsstreepje verbergt volgens Lyotard een kloof of op zijn minst een blanco tussenruimte ( TU 23 ) .
Aan de hand van de brieven van Paulus onderzoekt Lyotard hoe deze het streepje van het joodse naar het christelijke laat wijzen .
Daarmee miskent Paulus volgens Lyotard een différend , een conflict - zo heeft Lyotard in zijn gelijknamige boek duidelijk gemaakt - dat bij gebrek aan voor beide partijen geldige meta-regels niet kan worden beslecht .
De gedachte dat dit wél kan neemt bijvoorbeeld de vorm aan van de dialectische Aufhebung .
Dit is wat Paulus volgens Lyotard doet : een dialectische overgang van het jodendom naar het christendom construeren .
Lyotard geeft de joodse positie in haar uiterste beknoptheid als volgt weer : er is een stem die zijn letters stemloos achterlaat , voor een volk dat pas wordt geconstitueerd doordat het de verplichting ontvangt deze letters te lezen en te interpreteren ten einde ze ten uitvoer te brengen ( TU 23 ) .
Paulus wil echter plausibel maken dat de Tora slechts de voorbereiding op de nieuwe stem van Jezus Christus is en dat de waarheid van de jood in de christen ligt ( TU 26 ) .
Volgens Lyotard verbreekt Paulus met deze dialectische gedachtegang de betrekking met de stem zoals deze kenmerkend is voor het jodendom .
Maar de gedachte van een dialectische overgang als zodanig ligt in de visie van Lyotard veeleer in het verlengde van het Griekse denken .
Lyotard trekt dan ook een heel ander verbindingsstreepje , namelijk tussen de Grieken en het christendom .
Hij spreekt van het Grieks-christelijke motief van een dialectiek tussen het Oude en het Nieuwe Verbond ( TU 89 ) .

De dialectische overgang die Paulus volgens Lyotard van het jodendom naar het christendom aanbrengt , kan in een aantal stappen worden uiteengelegd .
De eerste stap die Paulus zet betreft de rechtvaardigheid .
De joodse wet staat in de visie van Paulus in het teken van een rechtvaardigheid volgens verdienste : rechtvaardigheid is een zaak van beloning voor verrichte werken .
Omdat de letters ten uitvoer moeten worden gebracht , moeten er werken zijn , en God beloont de werken in de mate waarin ze trouw zijn aan de letters .
Paulus stelt nu echter dat de rechtvaardigheid zich buiten de wet manifesteert , als beloning , niet voor de werken , maar voor het geloof .
Aldus plaatst Paulus wet en geloof tegenover elkaar .
In het verlengde hiervan kiest Paulus voor een nieuwe verhouding tussen emancipatie en afhankelijkheid .
Omdat de wet slechts door middel van zijn letters wordt overgedragen , moet het lezen van deze letters worden onderwezen .
Daardoor maakt de wet ons tot kinderen of zelfs tot slaven , zo meent Paulus .
Het geloof daarentegen komt niet via het onderwijs in de letters tot stand .
Het geloof bevrijdt ons dan ook van de bevoogding door de wet .
Daarvoor in de plaats roept Paulus zijn volgelingen op zich als slaven uit te leveren aan de - nu niet meer op de wet maar op het geloof gestoelde - rechtvaardigheid ( TU 14 ) .

De tweede stap die Paulus zet betreft de uitverkiezing door God .
Het jodendom acht de wet slechts geldig , zo meent Paulus , voor diegenen die reeds binnen de wet verblijven .
Het christendom daarentegen richt zich tot allen die gelóven in de stem en erkent op dit punt geen verschil tussen de volkeren .
Het christendom zou zich aldus universalistisch opstellen , het jodendom niet .
Deze kwestie is verbonden met de problematiek van het ? vlees ? .
Het jodendom wordt via het vlees overgedragen , en wel op twee manieren : via de vleselijke voortplanting en via het ? vlees ? van de letters die gelezen moeten worden .
Voor wat het eerste betreft , keert Paulus de joodse zienswijze om .
Dat wil zeggen , men stamt niet eerst vleselijk af van de uitverkorenen om van daaruit aan God toe te behoren , maar men behoort door het geloof aan God toe en is daardoor diens vlees .
Volgens Paulus is dit beloofd aan Abraham en ? diens zaad ? , en dat zou Jezus Christus zijn .
Met andere woorden , de universalisering van het vlees in het geloof verloopt via de singulariteit van Jezus Christus .

Het jodendom neemt volgens Paulus een te negatieve houding in tot het vlees .
In het jodendom geldt het vlees als de niet-onderworpenheid , als de ongehoorzaamheid aan God .
Het vlees is het abjecte van de wet .
Daarom kent het jodendom een reeks van voorschriften om de vervloeking van het vlees in het vlees zelf aan te brengen , met name door de besnijdenis , maar ook door de diverse regels met betrekking tot het voedsel .
Tegenover al deze joodse ? vlees-voorschriften ? stelt Paulus - die hiermee zijn derde stap zet - dat de ware besnijdenis die van de geest is , zoals ook de ware voeding de geest voedt , omdat het bestaat uit het vlees en bloed van Christus , een mystiek lichaam waarvan iedereen een lidmaat kan zijn .

De vierde en beslissende stap van Paulus kan pas worden verduidelijkt tegen de achtergrond van de nadere kenschets die Lyotard van het jodendom geeft .
Volgens Lyotard geldt in het jodendom als enige zekerheid dat er een stem is geweest .
Wat deze stem gezegd heeft , is niet duidelijk .
De stem wordt als onhoorbaar beschouwd , in zoverre het geheim , de betekenis die men niet heeft gehoord , niet uit de weg kan worden gewerkt .
Lyotard noemt de stem dan ook wel ? stemloos ? .
Het gaat om een stem die niet lichamelijk of vleselijk is en die zich dus aan de waarneembare wereld onttrekt .
Daarom kunnen we de stem - ook in irreligieuze zin - de stem van het Andere of van de Ander noemen .
Maar tegelijkertijd kan deze stem enkel via de letters en het gestemd wórden tot uitdrukking worden gebracht .
Het volk wordt door de stem opgeroepen akte te nemen van de stem en deze stemhebbend te maken .
In de vorm van de letters krijgt de stem ? lichaam ? , bestaande uit ondoorzichtig vlees .
Het is overigens niet geheel duidelijk of Lyotard met dit ? vlees ? van de letters doelt op de materiële vorm van de - op de tafelen en in het boek - geschreven letters , of op de geluidstrillingen van de letters , in de mondelinge traditie van het jodendom .
Zo schrijft Lyotard in aansluiting op het laatste dat de gemeente het boek gezamenlijk psalmodiërend leest en zo de letters een soort ? klankvlees ? verleent ( TU 93 ) .
Hoe dit ook zij , de allereerste ? metafoor ?
( overdracht ) houdt in dat de stem wordt overgedragen in het vlees van de letters .
Deze overdracht neemt echter de differentie niet weg .
In het jodendom blijft een discrepantie bestaan tussen de onhoorbare stem van de Ander en het vlees van de letters .

In de zienswijze van Paulus echter heeft de stem zichzélf gestemd en vlees gegeven .
Paulus beweert op weg naar Damascus de stem zelf te hebben gehoord .
In het christendom vraagt de stem niet te worden nagevorsd , maar te worden bemind .
In Christus is het woord vlees geworden .
Deze vleeswording , zo stelt Lyotard , loochent het vlees van de letters .
De christelijke vleeswording geldt als een mysterie , niet als de geheime betekenis van de letters waarop de interpretatie haar krachten moet beproeven .
Aan de vleeswording valt niets te interpreteren .
Hier zegt de stem eenvoudig : hier ben ik , als vlees .
Dit is volgens Lyotard de dialectiek van de liefde : ik kom , hier ben ik , kom .
De vleeswording wordt door Paulus beschouwd als de wederopstanding van het vlees , dat wil zeggen , als de dood van het dode vlees van de letters en als de dood van het sterfelijke vlees van de mensen , en tegelijk als de geboorte van het geheiligde eeuwige vlees , als de geboorte van het leven .
Aldus plaatst Paulus de dood en het leven dialectisch tegenover elkaar .
Lyotard corrigeert : de Tora is niet de stem , maar de gedeponeerde letter van de stem. de taal van de Ander is niet dood , maar vreemd .
Deze bevreemding ( estrangement ) moet worden gerespecteerd .
De letter moet worden ? ontcijferd ? , gevocaliseerd , op ritme gebracht en gezongen , geïnterpreteerd en vertaald .
Maar verboden is de figuratie , de incarnatie , de verleiding om de stem zelf , rechtstreeks , te doen spreken of zichtbaar te maken .
Er is geen overdracht naar het imaginaire van de presentie ( TU 93 ) , maar slechts naar het symbolische van de letters .
Ook het jodendom voert een strijd met de dode letter , maar de inzet daarvan is in feite de strijd om het afwezige .
? Het joodse luisteren moet gespannen blijven tussen de onhoorbare stem van de Ander en al het imaginaire van het vlees , dat in het pact ( verbond ? ) is ingesloten als buitengesloten ? , aldus Lyotard ( TU 100 ) .

We zien dat Lyotard in zijn omschrijving van de joodse positie de term estrangement gebruikt , niet het dialectische begrip aliénation .
In het dialectische denken wordt de vervreemding opgeheven , wordt het onteigende weer toegeëigend .
Tegenover de joodse bevreemding staat in het christendom inderdaad een bezit , ook al is dit bezit een toeëigening van een onteigening .
Door het geloof , schrijft paulus , leef ik voor God .
Niet ik leef , maar Christus leeft in mij .
Ik die in het vlees leef , leef in het geloof in de zoon van God , die mij liefheeft .
De stem van Christus spreekt onteigenend , zij breekt de eigenliefde van de gelovige , maar de gelovige eigent zich daarmee de liefde van Christus toe .
Vóór elke letter en elk lezen volstaat dit geloof .

Lytotard wijst erop dat de band met de betekenaar ( signifiant ) in het Nieuwe Testament een andere wending neemt dan in de Tora ( TU 14 ) .
Doordat Jahweh de band om het lichaam van Isaac weer los laat maken , geeft hij aan dat de binding onbestendig is en dat de betekenaar steeds weer opnieuw moet worden gelezen .
Volgens Paulus daarentegen is de band met de betekenaar voor eens en voor altijd gegarandeerd .
De betekenaar is immers deelbaar brood en wijn geworden , het vlees is genade geschonken ( TU 18 - 19 ) .
In dit kader is het van belang erop te wijzen dat ook de herkomst van het woord ? religie ? zelf voor tweeërlei uitleg vatbaar is .
Volgens mijn Latijnse woordenboek komt religio ofwel van re-lego : weer bijeenlezen , herlezen , opnieuw nagaan , telkens overwegen ; of van re-ligare : opnieuw binden , verbinden , verenigen , sluiten .
Deze twee mogelijkheden blijken precies met het onderscheid tussen de joodse en de christelijke religie te corresponderen : het jodendom is de religie van het herlezen , het christendom is de religie van het binden .
Hieruit blijkt overigens dat de veronderstelling dat het woord religie ? binding ? betekent op een ingeslepen eenzijdigheid berust .

Lyotard roert in het kort de politieke dimensie van het différend tussen jodendom en christendom aan .
Hij meent dat de Romeinse burger Paulus met zijn geachte van de transfiguratie van het vlees van de letter tot het universele vlees van Jezus Christus inspeelt op de gelijktijdige totstandkoming van de politieke figuur van het Rijk ( Empire ) , een figuur die lange tijd de westerse figuur van de politiek zal blijven ( TU 42 ) .
Zoals allen gevraagd worden te delen in het vlees van Christus , zo wil het Rijk zich op ? imperialistische ? wijze uitbreiden .
De beide expansieve tendenzen vallen samen op het moment dat het Romeinse Rijk christelijk wordt .

Lyotard concludeert dat het Nieuwe testamen onder een ander ? letterlijk , ? literair ? , dus ontologisch regime ? valt dan de Tora ( TU 43 ) .
De joodse besnijdenis en andere voorschriften met betrekking tot het vlees betekenen volgens Lyotard dat er in het vlees een Cela qui y est wordt gemarkeerd , of anders gezegd , dat gemarkeerd wordt dat de Ander ? erbij ? is .
Maar dit ? erbij zijn ? blijft het spoor ( ? ) van een vreemde .
De God van de christelijke filosofen daarentegen geldt als het Een en Alles , als de soeverein van het Rijk , aldus Lyotard ( TU 95 - 97 ) .
Met andere woorden , de christelijke God omvat de totaliteit en heerst over de totaliteit .
In het christendom wordt een ( ontologische ? ) differentie opgeheven die in het jodendom wordt erkend .
Als Lyotard opmerkt dat Paulus de betrekking met de stem verbreekt , betekent dat niet dat het christendom de stem negeert , maar inderdaad dat het de betrekking met de stem , dat wil zeggen de afstand tot de stem negeert .
( In een andere passage spreekt Lyotard van een ontologische mutatie in de betrekking van het zichtbare en hoorbare - Bind 131 ) .

Post Scriptum

? Zo kwam ik stap voor stap verder , op de lineaire weg van het verwerven van kennis ; zo u wilt was dit mijn heuristische methode .
Algauw zag ik in dat ik allerminst geïnteresseerd was in de vraag voor wie ik schreef en evenmin in de vraag waarom ik schreef .
Er was maar één vraag die mij nog interesseerde : wat ik nog met de literatuur te maken had .
Het was immers duidelijk dat ik door een niet te overschrijden grens werd gescheiden van literatuur en alle ideeën en de sfeer die met het begrip literatuur waren verbonden , en die grens ?
zoals zoveel meer ?
heette Auschwitz .
Als men over Auschwitz schrijft , moet men weten dat Auschwitz , althans in zeker zin , de literatuur heeft geschorst .
( ? ) .

Er wordt vaak over mij gezegd ?
en dit wordt soms als compliment , soms als kritiek bedoeld ?
dat ik een schrijver ben met maar één onderwerp : de Holocaust .
Ik heb daar geen bezwaar tegen , waarom zou ik niet deze voor mij bestemde plaats innemen op de desbetreffende plank van de bibliotheek ?
Welke schrijver is immers níet de schrijver van de Holocaust in deze tijd ?
Ik bedoel daarmee dat men niet rechtstreeks de Holocaust tot onderwerp moet kiezen om de gebroken stem op te merken die in de moderne kunst van Europa in de laatste decennia heerst .
Ik ga verder : ik ken geen enkele goede , authentieke kunst waaraan deze breuk niet te zien is , zoals bij iemand die na een nacht vol nachtmerries verslagen en hulpeloos om zich heen kijkt . ?

Imre Kertész

Uit ? Eureka ! ? .
Rede bij het in ontvangst nemen van de Nobelprijs ( 7 december 2002 ) , in : id. , De verbannen taal , vertaling Mari Alföldy , De Bezige Bij , Amsterdam 2004 , 84 - 85 .

